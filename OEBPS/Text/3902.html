<?xml version='1.0' encoding='utf-8'?>
<html lang="zh-Hant" xml:lang="zh-Hant" xmlns="http://www.w3.org/1999/xhtml"><head><meta content="width=device-width, initial-scale=1" name="viewport"/><link href="../Styles/page_styles.css" rel="stylesheet" type="text/css"/><link href="../Styles/stylesheet.css" rel="stylesheet" type="text/css"/><title id="toc_1">儀禮注疏-卷五・鄉射禮第五</title><script src="../Styles/main.js" type="text/javascript"></script></head><body><div id="text">
<div class="section" id="title-0"><h1>鄉射禮第五</h1></div><hr/>
<p class="strong" id="p0"><a class="gg-link" href="#p0" onclick="return changeColor(this);"></a>鄉射之禮。主人戒賓。賓出迎，再拜。主人答再拜，乃請。</p>
<span class="zhushi" id="p1"><a class="gg-link" href="#p1" onclick="return changeColor(this);"></a>主人，州長也。鄉大夫若在焉，則稱鄉大夫也。戒猶警也，語也。出迎，出門也。請，告也。告賓以射事，不言拜辱，此為習民以禮樂，不主為賓己也。不謀賓者時，不獻賢能，事輕也。今郡國行此禮以季春。<span class="shu-ming">周禮</span>鄉老及鄉大夫，三年正月獻賢能之書於王，退而以鄉射之禮五物詢眾庶。諸矦之鄉大夫既貢士於其君，亦用此禮射而詣眾庶乎？</span>
<span class="jianshu" id="p2"><a class="gg-link" href="#p2" onclick="return changeColor(this);"></a><span class="yinwen">疏</span>「鄉射」至「乃請」。○釋曰︰自此至「無介」，論州長將射，先戒賓之事。案大射前三日，宰夫戒宰及司馬，又射前一日，樂人宿縣。此不言日數，則戒賓與射同日矣，禮同鄉飲酒也。以其鄉射先行鄉飲酒，鄉飲酒戒賓與飲酒同日，知此<span class="shu-ming">鄉射</span>戒賓，與射亦同日也。○注「主人」至「庶乎」。○釋曰︰案鄉大夫是諸矦鄉大夫，則此州長亦諸矦之州長，以士為之。是以經云︰「釋獲者執鹿中。」記云「士鹿中」，是皆為此州長射而言，是諸矦州長可知。若天子州長，中大夫為之，若然，記云「大夫兕中」者，為鄉大夫詢眾庶而言也。云「鄉大夫若在焉，則稱鄉大夫也」者，謂大夫來臨禮之時，州長戒賓不自稱，稱鄉大夫以戒賓也。云「出迎，出門也」者，謂出序之學門，亦如鄉飲酒出庠門，皆有一門，入門即至堂耳。云「不言拜辱者，此為習民以禮樂，不主為賓己也」者，對鄉飲酒主人戒賓，賓拜辱者，彼為賓也，非為習民以禮樂故也。云「不謀賓者時，不獻賢能，事輕也」者，還決鄉飲酒獻賢能，故須就先生而謀賓、介，禮重，對此不獻賢能為輕，故不謀賓也。云「今郡國行此禮以季春」者，漢時雖無諸矦國，而置郡為守，其王之子弟猶名國，其君曰相，故鄭注<span class="shu-ming">禮記</span>云「如今從大守相臨之禮」是也。引之者，証時節與周異也。云「<span class="shu-ming">周禮</span>」至「眾庶」，皆<span class="shu-ming">周禮‧鄉大夫職</span>文。引之者，証此鄉射中兼有鄉大夫行射禮，故有射於堂及兕中之事。云「五物」者，案彼云︰「一曰和，二曰容，三曰主皮，四曰和容，五曰興舞。」鄭注云「和載六德，容包六行也。庶民無射禮，因田獵分禽則有主皮。主皮者，張皮射之，無矦也。主皮、和容、興舞，則六藝之射與禮樂與？當射之時，民必觀焉，因詢之也」是也。鄭云和載六德者，和是六德之下，六德大，故舉下以載上也。容為孝者，人有孝行則性行含容，故以孝為容。孝是六行中之大，故舉上以包下，故云容包六行也。云主皮六藝之射者，但六藝中，射總言諸射，不專據主皮。但三物教萬民，射唯有主皮，此詢眾庶，不兼士已上，故以主皮為六藝之射。以和容為禮者，禮之用，和為貴。又行禮有容儀，是以漢時謂禮為容，故以禮為和容也。以樂為興舞者，為樂必興舞，故興舞以表樂也。若然，六德與六行在身所有，故可舉少以兼多，六藝施於外，非獨身所行，不可舉一以包六。但六者之中，御與書、數三者，於施化民為緩，故特舉禮、樂與射而言之。鄭以主皮、和容、興舞，非射及禮樂之正名，故云「乎」以疑也。</span>
<p class="strong" id="p3"><a class="gg-link" href="#p3" onclick="return changeColor(this);"></a>賓禮辭，許。主人再拜，賓答再拜。主人退，賓送，再拜。</p>
<span class="zhushi" id="p4"><a class="gg-link" href="#p4" onclick="return changeColor(this);"></a>退，還射宮，省錄射事。</span>
<span class="jianshu" id="p5"><a class="gg-link" href="#p5" onclick="return changeColor(this);"></a><span class="yinwen">疏</span>注「退還」至「射事」。○釋曰︰射宮者，鄉庠、州序是也。知「省錄射事」者，即下文云「乃張矦」之等是也。下言飲酒之事，知不為飲酒事者，以飲酒者止為射事，故以射為主也。</span>
<p class="strong" id="p6"><a class="gg-link" href="#p6" onclick="return changeColor(this);"></a>無介。</p>
<span class="zhushi" id="p7"><a class="gg-link" href="#p7" onclick="return changeColor(this);"></a>雖先飲酒，主於射也，其序賓之禮略。</span>
<span class="jianshu" id="p8"><a class="gg-link" href="#p8" onclick="return changeColor(this);"></a><span class="yinwen">疏</span>「無介」。○注「雖先」至「禮略」。○釋曰︰鄭云「雖先飲酒」者，自此已下，先言飲酒，獻后乃射，以是<span class="shu-ming">禮記‧射義</span>云「古者諸矦之射也，必先行燕禮，卿、大夫、士之射也，必先行<span class="shu-ming">鄉飲酒</span>之禮」是也。但<span class="shu-ming">鄉飲酒</span>之禮有介一人以輔賓，此無介者，主於射，序賓之禮略，故無介以輔賓也。</span>
<p class="strong" id="p9"><a class="gg-link" href="#p9" onclick="return changeColor(this);"></a>乃席賓，南面，東上。</p>
<span class="zhushi" id="p10"><a class="gg-link" href="#p10" onclick="return changeColor(this);"></a>不言於戶牖之間者，此射於序。</span>
<span class="jianshu" id="p11"><a class="gg-link" href="#p11" onclick="return changeColor(this);"></a><span class="yinwen">疏</span>「乃席」至「東上」。○注「不言」至「於序」。○釋曰︰自此以下至「羹定」，論將射，預前設席位、尊罍、樂懸及張矦之事也。云「不言於戶牖之間」者，此射於序者，決鄉飲酒在庠，以其序無室，庠有室，此據州長射於序，以其無室、無戶牖，設席亦當戶牖之處耳。言「東上」，亦主人在東，故席端在東，不得以<span class="shu-ming">曲禮</span>「席南向北向，西方為上」，因陰陽解之也。</span>
<p class="strong" id="p12"><a class="gg-link" href="#p12" onclick="return changeColor(this);"></a>眾賓之席繼而西。</p>
<span class="zhushi" id="p13"><a class="gg-link" href="#p13" onclick="return changeColor(this);"></a>言繼者，甫欲習眾庶，未有所殊別。</span>
<span class="jianshu" id="p14"><a class="gg-link" href="#p14" onclick="return changeColor(this);"></a><span class="yinwen">疏</span>「眾賓」至「而西」。○注「言繼」至「殊別」。○釋曰︰甫，始也。言始欲習眾庶，未有所殊別，此決<span class="shu-ming">鄉飲酒</span>三賓之席不屬殊別，彼有德之人，故各自特，不繼，有所殊別。</span>
<p class="strong" id="p15"><a class="gg-link" href="#p15" onclick="return changeColor(this);"></a>席主人於阼階上，西面。</p>
<span class="zhushi" id="p16"><a class="gg-link" href="#p16" onclick="return changeColor(this);"></a>阼階，東階。</span>
<p class="strong" id="p17"><a class="gg-link" href="#p17" onclick="return changeColor(this);"></a>尊於賓席之東，兩壺，斯禁。左玄酒，皆加勺。篚在其南，東肆。</p>
<span class="zhushi" id="p18"><a class="gg-link" href="#p18" onclick="return changeColor(this);"></a>斯禁，禁切地無足者也。設尊者北面，西曰左，尚之也。肆，陳也。</span>
<span class="jianshu" id="p19"><a class="gg-link" href="#p19" onclick="return changeColor(this);"></a><span class="yinwen">疏</span>「尊於」至「東肆」。○注「斯禁」至「陳也」。○釋曰︰云「斯禁，禁切地無足者也」者，案州長是士，應言禁製，不言者，其中兼有卿、大夫禮，故舉大夫斯禁，與<span class="shu-ming">鄉飲酒</span>同。云「設尊者北面，西曰左，尚之也」者，經云「左玄酒」，據人設尊，北面，故以西為左。若據酒，則以南面為正，地道尊右，以西為右，玄酒在右，故云尚之。若然，云左，據設尊，又云尚之，據酒尊也。</span>
<p class="strong" id="p20"><a class="gg-link" href="#p20" onclick="return changeColor(this);"></a>設洗于阼階東南，南北以堂深，東西當東榮。水在洗東，篚在洗西，南肆。</p>
<span class="zhushi" id="p21"><a class="gg-link" href="#p21" onclick="return changeColor(this);"></a>榮，屋異也。</span>
<p class="strong" id="p22"><a class="gg-link" href="#p22" onclick="return changeColor(this);"></a>縣於洗東北，西面。</p>
<span class="zhushi" id="p23"><a class="gg-link" href="#p23" onclick="return changeColor(this);"></a>此縣謂磬也。縣於東方，辟射位也。但縣磬者，半天子之士，無鍾。</span>
<span class="jianshu" id="p24"><a class="gg-link" href="#p24" onclick="return changeColor(this);"></a><span class="yinwen">疏</span>注「此縣」至「無鍾」。○釋曰︰云「此縣謂磬也」者，對<span class="shu-ming">大射</span>縣鍾、磬、鎛具有也。云「縣於東方，辟射位也」者，此言決<span class="shu-ming">鄉飲酒</span>無射事，縣於階間也。云「但縣磬者，半天子之士，無鍾」者，案<span class="shu-ming">周禮‧小胥職</span>云︰「半為堵，全為肆。」鄭云︰「鍾磬者，編縣之二八十六枚而在一虡謂之堵。鍾一堵、磬一堵謂之肆。半之者，謂諸矦之卿、大夫、士也，諸矦之卿、大夫半天子之卿、大夫。」天子之卿、大夫判縣者，東西各有鍾磬為肆。諸矦之卿、大夫判縣者，分一肆於兩廂，東縣磬，西縣鍾。若天子之士特縣者，直東廂有鍾磬，二虡為一肆，諸矦之士分取磬而已。縣於東方為特縣，故云無鍾，對大夫及天子士有鍾。若然，此既兼鄉大夫詢眾庶，當為判縣，宜有鍾，而總云無鍾者，方以禮樂化民，雖大夫亦同士特縣也。若<span class="shu-ming">鄉飲酒</span>方賓鄉人之賢者，從士禮也。其天子諸矦鍾、磬、鎛具，卿、大夫、天子士已下亦無鎛。知者，以其諸矦卿、大夫、士半天子卿、大夫、士，若有鎛，添鍾、磬為三，半不得，故知卿大夫已下皆無鎛也。</span>
<p class="strong" id="p25"><a class="gg-link" href="#p25" onclick="return changeColor(this);"></a>乃張矦，下綱不及地武。</p>
<span class="zhushi" id="p26"><a class="gg-link" href="#p26" onclick="return changeColor(this);"></a>矦，謂所射布也。綱，持舌繩也。武，迹也。中人之迹尺二寸。矦象人，綱即其足也，是以取數焉。</span>
<span class="jianshu" id="p27"><a class="gg-link" href="#p27" onclick="return changeColor(this);"></a><span class="yinwen">疏</span>「乃張」至「地武」。○注「矦謂」至「數焉」。○釋曰︰此已下，論預張矦之事。鄭知矦用布，案下記云獸矦，大夫士皆言布矦。則餘賓射、大射，其矦皆用布，此鄉射采矦二正，亦用布可知。云「綱，持舌繩也」者，<span class="shu-ming">周禮‧梓人</span>云︰「上綱與下綱出舌尋，縜寸焉」。注云︰「綱所以繫矦於植者也。」故云綱持舌繩也。云「武，跡也。中人之跡尺二寸」者，無正文，蓋目驗當時而言，似云中人定扼圍九寸也。漢禮云五武成步，步六尺，或據此而言也。云「矦象人」者，案鄭注<span class="shu-ming">梓人</span>云︰「上下皆出舌一尋者，亦人張手之節也。」以其張矦之法，下兩舌半上舌，兩頭綱皆出一尋，即是上廣下狹，象人張足六尺，張臂八尺，故云象人也。云「綱即其足也」者，謂經下綱象足。云「是以取數焉」者，以下綱象足，張之六尺，是取數於武也。</span>
<p class="strong" id="p28"><a class="gg-link" href="#p28" onclick="return changeColor(this);"></a>不繫左下綱，中掩束之。</p>
<span class="zhushi" id="p29"><a class="gg-link" href="#p29" onclick="return changeColor(this);"></a>事未至也。</span>
<span class="jianshu" id="p30"><a class="gg-link" href="#p30" onclick="return changeColor(this);"></a><span class="yinwen">疏</span>「不繫」至「束之」。○注「事未至也」。○釋曰︰案下記云︰「東方謂之右个。」注云︰「矦以向堂為面也。」則此左下綱以西畔而言。云「中掩束之」者，案記云︰鄉矦一丈，「倍中以為躬」；躬二丈，「倍躬以為左右舌」；舌四丈，兩舌各出一丈。又云「下舌半上舌」，則左右各出五尺。今將此五尺與下綱不繫者，中掩左廂向東，待將射乃解之，故云「事未至」也。</span>
<p class="strong" id="p31"><a class="gg-link" href="#p31" onclick="return changeColor(this);"></a>乏參矦道，居矦黨之一，西五步。</p>
<span class="zhushi" id="p32"><a class="gg-link" href="#p32" onclick="return changeColor(this);"></a>容謂之乏，所以為獲者御矢也。矦道五十步，此乏去矦北十丈，西三丈。</span>
<span class="jianshu" id="p33"><a class="gg-link" href="#p33" onclick="return changeColor(this);"></a><span class="yinwen">疏</span>「乏參」至「五步」。○注「容謂」至「三丈」。○釋曰︰乏參矦道者，謂三分矦道。云「居矦黨之一」者，黨，旁也。謂在矦西北邪向之，故以旁言之。其居旁之一者，謂矦道內三分之，居一分之地十丈也。云「西五步」者，據矦之正北落西有五步，即三丈也。云「容謂之乏」者，案<span class="shu-ming">周禮‧射人職</span>云︰「王以六耦射三矦，三獲三容。五正。」彼據王三矦有三容。容者以革為之，可以容身，故云容也。云「乏」者，謂矢於此匱乏不去，故云乏也。云「獲者御矢也」者，謂唱獲者恐矢至身，故云獲者御矢也。云「矦道五十步」者，記云鄉矦五十弓。弓之下製六尺，與步相應，故鄭云步也。云「此乏去矦北十丈」者，五十步計之，步六尺，五十步則三十丈，三分取一為十丈。云「西三丈」者，經云「西五步」，五六三十，故云三丈也。遠近如此者，一得避矢，一得去堂二十丈，聞唱獲聲是其節也。</span>
<p class="strong" id="p34"><a class="gg-link" href="#p34" onclick="return changeColor(this);"></a>羹定。</p>
<span class="zhushi" id="p35"><a class="gg-link" href="#p35" onclick="return changeColor(this);"></a>肉謂之羹。定猶熟也，謂狗熟可食。</span>
<span class="jianshu" id="p36"><a class="gg-link" href="#p36" onclick="return changeColor(this);"></a><span class="yinwen">疏</span>「羹定」。○注「肉謂」至「可食」。○釋曰︰云「謂狗孰」者，此與<span class="shu-ming">鄉飲酒</span>同，亨狗於東方是也。</span>
<p class="strong" id="p37"><a class="gg-link" href="#p37" onclick="return changeColor(this);"></a>主人朝服，乃速賓。賓朝服出迎，再拜。主人答再拜，退，賓送，再拜。</p>
<span class="zhushi" id="p38"><a class="gg-link" href="#p38" onclick="return changeColor(this);"></a>速，召也。射賓輕也。戒時玄端。今郡國行此鄉射禮，皮弁服，與<span class="shu-ming">禮</span>為異。</span>
<span class="jianshu" id="p39"><a class="gg-link" href="#p39" onclick="return changeColor(this);"></a><span class="yinwen">疏</span>「主人」至「再拜」。○釋曰︰自此至「當楣北面答再拜」，論主召賓從己之事。此主人與賓俱朝服，案<span class="shu-ming">鄉飲酒</span>賓主俱不言服者，以彼賓禮重，故戒與速賓俱朝服，故不言。此習禮輕，是故戒時玄端，召時乃朝服，故須言之也。必此戒時玄端者，見<span class="shu-ming">公食大夫</span>云︰「賓朝服，即位于大門外，如聘。」注云︰「於是朝服，則初時玄端。」宜與彼同，皆是戒時不言服，后速時朝服，故知此亦戒時玄端矣。且<span class="shu-ming">鄉飲酒</span>戒速俱不言服，知皆朝服者，下記云「鄉朝服而謀賓介」是也。云「今郡國」已下，引之者，欲見與周異也。</span>
<p class="strong" id="p40"><a class="gg-link" href="#p40" onclick="return changeColor(this);"></a>賓及眾賓遂從之。</p>
<p class="strong" id="p41"><a class="gg-link" href="#p41" onclick="return changeColor(this);"></a>及門，主人一相出迎于門外，再拜。賓答再拜。</p>
<span class="zhushi" id="p42"><a class="gg-link" href="#p42" onclick="return changeColor(this);"></a>相，主人家臣，擯贊傳命者。</span>
<span class="jianshu" id="p43"><a class="gg-link" href="#p43" onclick="return changeColor(this);"></a><span class="yinwen">疏</span>「賓及」至「再拜」。○注「相主」至「命者」。○釋曰︰<span class="shu-ming">鄉飲酒</span>云︰「賓及眾賓皆從之。」彼兼介，故云「皆」。此無介，故不言皆也。云「主人一相出迎于門外」，注與<span class="shu-ming">鄉飲酒</span>同，此亦主人自迎，而言一相者，使之傳賓，言兼相禮也。</span>
<p class="strong" id="p44"><a class="gg-link" href="#p44" onclick="return changeColor(this);"></a>揖眾賓。</p>
<span class="zhushi" id="p45"><a class="gg-link" href="#p45" onclick="return changeColor(this);"></a>差卑，禮宜異。</span>
<span class="jianshu" id="p46"><a class="gg-link" href="#p46" onclick="return changeColor(this);"></a><span class="yinwen">疏</span>「揖眾賓」。○注「差卑禮宜異」。○釋曰︰此賓與眾賓同是鄉人無爵者，而云「差卑」者，唯據立為賓者尊，眾賓即不為卑，不論有爵無也。云「禮宜異」者，賓則拜之，眾賓則揖之，是其異也。</span>
<p class="strong" id="p47"><a class="gg-link" href="#p47" onclick="return changeColor(this);"></a>主人以賓揖，先入。</p>
<span class="zhushi" id="p48"><a class="gg-link" href="#p48" onclick="return changeColor(this);"></a>以猶與也。先入，入門右西面。</span>
<span class="jianshu" id="p49"><a class="gg-link" href="#p49" onclick="return changeColor(this);"></a><span class="yinwen">疏</span>「主人」至「先入」。○注「以猶」至「西面」。○釋曰︰云「以，猶與」者，案<span class="shu-ming">左氏傳</span>云「蔡人以吳子與楚人戰于柏舉」，彼以者，能東西之曰以，以謂驅使前人之稱，此言嫌有驅使之稱，故以為與，謂主人與賓，是以為平敵之義，故須訓之。云「先入，入門右西面」者，此注亦與<span class="shu-ming">鄉飲酒</span>同。以其賓入東面，故西面待之。</span>
<p class="strong" id="p50"><a class="gg-link" href="#p50" onclick="return changeColor(this);"></a>賓厭眾賓，眾賓皆入門左，東面北上。賓少進。</p>
<span class="zhushi" id="p51"><a class="gg-link" href="#p51" onclick="return changeColor(this);"></a>引手曰厭。少進，差在前也。今文皆曰揖眾賓。</span>
<span class="jianshu" id="p52"><a class="gg-link" href="#p52" onclick="return changeColor(this);"></a><span class="yinwen">疏</span>「賓厭」至「少進」。○注「引手」至「眾賓」。○釋曰︰此經亦與<span class="shu-ming">鄉飲酒</span>同。此云「賓少進」，彼亦宜然。不言者，文不具也。</span>
<p class="strong" id="p53"><a class="gg-link" href="#p53" onclick="return changeColor(this);"></a>主人以賓三揖，皆行。及階，三讓，主人升一等，賓升。</p>
<span class="zhushi" id="p54"><a class="gg-link" href="#p54" onclick="return changeColor(this);"></a>三讓而主人先升者，是主人先讓於賓。不俱升者，賓客之道，進宜難也。</span>
<span class="jianshu" id="p55"><a class="gg-link" href="#p55" onclick="return changeColor(this);"></a><span class="yinwen">疏</span>「主人」至「賓升」。○注「三讓」至「難也」。○釋曰︰言「皆行」者，賓主既行，眾賓亦行，故云皆行。<span class="shu-ming">鄉飲酒</span>亦皆行，不言者，文略也。知「主人先讓於賓」者元空一字，以其主人之法先升導賓，賓后升。進宜難，禮之常然，故知主人先讓賓也。此先升一等，禮之常。<span class="shu-ming">燕禮</span>君升二等者，尊君故也。</span>
<p class="strong" id="p56"><a class="gg-link" href="#p56" onclick="return changeColor(this);"></a>主人阼階上當楣北面再拜，賓西階上當楣北面答再拜。</p>
<span class="zhushi" id="p57"><a class="gg-link" href="#p57" onclick="return changeColor(this);"></a>主人拜賓至此堂。</span>
<span class="jianshu" id="p58"><a class="gg-link" href="#p58" onclick="return changeColor(this);"></a><span class="yinwen">疏</span>注「主人拜賓至此堂」。○釋曰︰知拜是拜至者，<span class="shu-ming">鄉飲酒義</span>云︰「拜至，拜洗。」<span class="shu-ming">公食</span>亦云︰「當楣北鄉再拜。」故知拜是拜至。</span>
<p class="strong" id="p59"><a class="gg-link" href="#p59" onclick="return changeColor(this);"></a>主人坐取爵於上篚，以降。</p>
<span class="zhushi" id="p60"><a class="gg-link" href="#p60" onclick="return changeColor(this);"></a>將獻賓也。</span>
<span class="jianshu" id="p61"><a class="gg-link" href="#p61" onclick="return changeColor(this);"></a><span class="yinwen">疏</span>「主人」至「以降」。○注「將獻賓也」。○釋曰︰自此至「主人阼階上答拜」，論主人獻賓之事。凡取爵于篚以降者，皆是上篚。<span class="shu-ming">鄉飲酒</span>不言上者，文略也。</span>
<p class="strong" id="p62"><a class="gg-link" href="#p62" onclick="return changeColor(this);"></a>賓降。</p>
<span class="zhushi" id="p63"><a class="gg-link" href="#p63" onclick="return changeColor(this);"></a>從主人也。</span>
<p class="strong" id="p64"><a class="gg-link" href="#p64" onclick="return changeColor(this);"></a>主人阼階前西面坐奠爵，興辭降。</p>
<span class="zhushi" id="p65"><a class="gg-link" href="#p65" onclick="return changeColor(this);"></a>重以主人事煩賓也。今文無阼階。</span>
<p class="strong" id="p66"><a class="gg-link" href="#p66" onclick="return changeColor(this);"></a>賓對。</p>
<span class="zhushi" id="p67"><a class="gg-link" href="#p67" onclick="return changeColor(this);"></a>對，答。</span>
<span class="jianshu" id="p68"><a class="gg-link" href="#p68" onclick="return changeColor(this);"></a><span class="yinwen">疏</span>「賓對」。○注「對答」。○釋曰︰<span class="shu-ming">鄉飲酒</span>注云︰「賓主之辭未聞。」此不注，從可知。</span>
<p class="strong" id="p69"><a class="gg-link" href="#p69" onclick="return changeColor(this);"></a>主人坐取爵，興，適洗，南面坐奠爵于篚下，盥洗。</p>
<span class="zhushi" id="p70"><a class="gg-link" href="#p70" onclick="return changeColor(this);"></a>盥手又洗爵，致潔敬也。古文盥皆作浣。</span>
<p class="strong" id="p71"><a class="gg-link" href="#p71" onclick="return changeColor(this);"></a>賓進，東北面辭洗。</p>
<span class="zhushi" id="p72"><a class="gg-link" href="#p72" onclick="return changeColor(this);"></a>必進者，方辭洗，宜違位也。言「東北面」，則位南於洗矣。</span>
<p class="strong" id="p73"><a class="gg-link" href="#p73" onclick="return changeColor(this);"></a>主人坐奠爵于篚，興對，賓反位。</p>
<span class="zhushi" id="p74"><a class="gg-link" href="#p74" onclick="return changeColor(this);"></a>反從降之位也。<span class="shu-ming">鄉飲酒</span>曰︰「當西序東面。」</span>
<p class="strong" id="p75"><a class="gg-link" href="#p75" onclick="return changeColor(this);"></a>主人卒洗，壹揖壹讓以賓升。賓西階上北面拜洗，主人阼階上北面奠爵，遂答拜，乃降。</p>
<span class="zhushi" id="p76"><a class="gg-link" href="#p76" onclick="return changeColor(this);"></a>乃降，將更盥也。古文壹皆作一。</span>
<p class="strong" id="p77"><a class="gg-link" href="#p77" onclick="return changeColor(this);"></a>賓降，主人辭降，賓對。主人卒盥，壹揖壹讓升，賓升，西階上疑立。</p>
<span class="zhushi" id="p78"><a class="gg-link" href="#p78" onclick="return changeColor(this);"></a>疑，止也。有矜莊之色。</span>
<span class="jianshu" id="p79"><a class="gg-link" href="#p79" onclick="return changeColor(this);"></a><span class="yinwen">疏</span>注「疑止」至「之色」。○釋曰︰<span class="shu-ming">鄉飲酒</span>注「疑讀為疑然從於趙盾之疑」，疑，正立自定之貌。此言疑止也有矜莊之色，二注相兼乃具也。</span>
<p class="strong" id="p80"><a class="gg-link" href="#p80" onclick="return changeColor(this);"></a>主人坐取爵，實之賓席之前，西北面獻賓。</p>
<span class="zhushi" id="p81"><a class="gg-link" href="#p81" onclick="return changeColor(this);"></a>進酒於賓也。凡進物曰獻。</span>
<span class="jianshu" id="p82"><a class="gg-link" href="#p82" onclick="return changeColor(this);"></a><span class="yinwen">疏</span>注「進酒」至「曰獻」。○釋曰︰云「凡進物曰獻」者，欲見此賓乃是鄉民而已，無尊卑上下。猶言獻者，此獻直是進物，而言獻，進之也。案<span class="shu-ming">周禮‧玉府</span>注云︰「古者致物於人，尊之則曰獻。」彼據尊敬前人，雖卑亦曰獻。若齊矦獻捷於魯之類，義與此別也。</span>
<p class="strong" id="p83"><a class="gg-link" href="#p83" onclick="return changeColor(this);"></a>賓西階上北面拜，主人少退。</p>
<span class="zhushi" id="p84"><a class="gg-link" href="#p84" onclick="return changeColor(this);"></a>少退猶少辟也。</span>
<span class="jianshu" id="p85"><a class="gg-link" href="#p85" onclick="return changeColor(this);"></a><span class="yinwen">疏</span>注「少退猶少辟也」。○釋曰︰<span class="shu-ming">鄉飲酒</span>文與此同，注云︰「少退，少辟。」及下文云「賓少退」注云︰「少退，逡巡。」義亦與此同。</span>
<p class="strong" id="p86"><a class="gg-link" href="#p86" onclick="return changeColor(this);"></a>賓進受爵于席前，復位。</p>
<span class="zhushi" id="p87"><a class="gg-link" href="#p87" onclick="return changeColor(this);"></a>復位，西階上位。</span>
<p class="strong" id="p88"><a class="gg-link" href="#p88" onclick="return changeColor(this);"></a>主人阼階上拜送爵，賓少退。薦脯醢。</p>
<span class="zhushi" id="p89"><a class="gg-link" href="#p89" onclick="return changeColor(this);"></a>薦，進。</span>
<p class="strong" id="p90"><a class="gg-link" href="#p90" onclick="return changeColor(this);"></a>賓升席，自西方。</p>
<span class="zhushi" id="p91"><a class="gg-link" href="#p91" onclick="return changeColor(this);"></a>賓升降由下也。</span>
<span class="jianshu" id="p92"><a class="gg-link" href="#p92" onclick="return changeColor(this);"></a><span class="yinwen">疏</span>注「賓升降由下也」。○釋曰︰凡席升由下，降由上。下文降席不由上者，以主人在東，敬主人，不得降由上。又於席西拜，便使升降皆由下，故云「賓升降由下也」。</span>
<p class="strong" id="p93"><a class="gg-link" href="#p93" onclick="return changeColor(this);"></a>乃設折俎。</p>
<span class="zhushi" id="p94"><a class="gg-link" href="#p94" onclick="return changeColor(this);"></a>牲體枝解節折以實俎也。</span>
<p class="strong" id="p95"><a class="gg-link" href="#p95" onclick="return changeColor(this);"></a>主人阼階東疑立。賓坐，左執爵，右祭脯醢，奠爵于薦西，興取肺，坐絕祭。</p>
<span class="zhushi" id="p96"><a class="gg-link" href="#p96" onclick="return changeColor(this);"></a>郤左手執本，右手絕末以祭也。肺離，上為本，下為末。</span>
<span class="jianshu" id="p97"><a class="gg-link" href="#p97" onclick="return changeColor(this);"></a><span class="yinwen">疏</span>注「卻左」至「為末」。○釋曰︰鄭皆約<span class="shu-ming">鄉飲酒</span>知之也。</span>
<p class="strong" id="p98"><a class="gg-link" href="#p98" onclick="return changeColor(this);"></a>尚左手，嚌之。</p>
<span class="zhushi" id="p99"><a class="gg-link" href="#p99" onclick="return changeColor(this);"></a>嚌，嘗也。右手在下，絕以授口嘗之。</span>
<p class="strong" id="p100"><a class="gg-link" href="#p100" onclick="return changeColor(this);"></a>興加于俎，坐挩手，執爵，遂祭酒，興，席未坐啐酒。</p>
<span class="zhushi" id="p101"><a class="gg-link" href="#p101" onclick="return changeColor(this);"></a>挩，拭也。啐，嘗也。古文挩作說。</span>
<p class="strong" id="p102"><a class="gg-link" href="#p102" onclick="return changeColor(this);"></a>降席，坐奠爵，拜，告旨。</p>
<span class="zhushi" id="p103"><a class="gg-link" href="#p103" onclick="return changeColor(this);"></a>降席，席西也。旨，美也。</span>
<p class="strong" id="p104"><a class="gg-link" href="#p104" onclick="return changeColor(this);"></a>執爵興，主人阼階上答拜。賓西階上北面坐，卒爵，興，坐奠爵，遂拜，執爵興。</p>
<span class="zhushi" id="p105"><a class="gg-link" href="#p105" onclick="return changeColor(this);"></a>卒，盡。</span>
<p class="strong" id="p106"><a class="gg-link" href="#p106" onclick="return changeColor(this);"></a>主人阼階上答拜。</p>
<p class="strong" id="p107"><a class="gg-link" href="#p107" onclick="return changeColor(this);"></a>賓以虛爵降。</p>
<span class="zhushi" id="p108"><a class="gg-link" href="#p108" onclick="return changeColor(this);"></a>將洗以酢主人。</span>
<span class="jianshu" id="p109"><a class="gg-link" href="#p109" onclick="return changeColor(this);"></a><span class="yinwen">疏</span>「賓以虛爵降」。○注「將洗以酢主人」。○釋曰︰自此至「賓西階上答拜」，論賓酢主人之事。<span class="shu-ming">鄉飲酒</span>不言虛爵，直云「降洗」，此直云「虛爵降」，不言洗，互見為義，相兼乃具也。</span>
<p class="strong" id="p110"><a class="gg-link" href="#p110" onclick="return changeColor(this);"></a>主人降。</p>
<span class="zhushi" id="p111"><a class="gg-link" href="#p111" onclick="return changeColor(this);"></a>從賓也。降立阼階東，西面，當東序。</span>
<span class="jianshu" id="p112"><a class="gg-link" href="#p112" onclick="return changeColor(this);"></a><span class="yinwen">疏</span>注「從賓」至「東序」。○釋曰︰皆<span class="shu-ming">鄉飲酒</span>文也。</span>
<p class="strong" id="p113"><a class="gg-link" href="#p113" onclick="return changeColor(this);"></a>賓西階前東面坐奠爵，興，辭降。主人對。賓坐取爵，適洗，北面坐奠爵于篚下，興，盥洗。</p>
<span class="zhushi" id="p114"><a class="gg-link" href="#p114" onclick="return changeColor(this);"></a>賓北面盥洗，自外來。</span>
<span class="jianshu" id="p115"><a class="gg-link" href="#p115" onclick="return changeColor(this);"></a><span class="yinwen">疏</span>注「賓北」至「外來」。○釋曰︰對主人自內出、南面是也。上文主人坐取爵，適洗，南面是也。</span>
<p class="strong" id="p116"><a class="gg-link" href="#p116" onclick="return changeColor(this);"></a>主人阼階之東，南面辭洗。賓坐奠爵于篚，興對。主人反位。</p>
<span class="zhushi" id="p117"><a class="gg-link" href="#p117" onclick="return changeColor(this);"></a>反位，從降之位也。主人辭洗，進。</span>
<span class="jianshu" id="p118"><a class="gg-link" href="#p118" onclick="return changeColor(this);"></a><span class="yinwen">疏</span>注「反位」至「洗進」。○釋曰︰云「反位，從降之位也」者，即上東序之西南面位。云「主人辭洗，進」者，經直言反，不言進，鄭以言反位由前，進乃反位，故鄭卻本之，主人辭洗，進也。</span>
<p class="strong" id="p119"><a class="gg-link" href="#p119" onclick="return changeColor(this);"></a>賓卒洗，揖讓如初，升。</p>
<span class="jianshu" id="p120"><a class="gg-link" href="#p120" onclick="return changeColor(this);"></a><span class="yinwen">疏</span>「賓卒」至「初升」。○釋曰︰言「如初」，則亦一揖一讓也。</span>
<p class="strong" id="p121"><a class="gg-link" href="#p121" onclick="return changeColor(this);"></a>主人拜洗，賓答拜，興，降盥，如主人之禮。賓升，實爵主人之席前，東南面酢主人。</p>
<span class="zhushi" id="p122"><a class="gg-link" href="#p122" onclick="return changeColor(this);"></a>酢，報。</span>
<p class="strong" id="p123"><a class="gg-link" href="#p123" onclick="return changeColor(this);"></a>主人阼階上拜，賓少退。主人進受爵，復位。賓西階上拜送爵，薦脯醢。主人升席自北方。乃設折俎。祭如賓禮。</p>
<span class="zhushi" id="p124"><a class="gg-link" href="#p124" onclick="return changeColor(this);"></a>祭薦俎及酒，亦嚌啐。</span>
<p class="strong" id="p125"><a class="gg-link" href="#p125" onclick="return changeColor(this);"></a>不告旨。</p>
<span class="zhushi" id="p126"><a class="gg-link" href="#p126" onclick="return changeColor(this);"></a>酒己物。</span>
<p class="strong" id="p127"><a class="gg-link" href="#p127" onclick="return changeColor(this);"></a>自席前適阼階上，北面坐卒爵，興，坐奠爵，遂拜，執爵興。賓西階上北面答拜。</p>
<span class="zhushi" id="p128"><a class="gg-link" href="#p128" onclick="return changeColor(this);"></a>自，由也。啐酒於席末，由前降，便也。</span>
<span class="jianshu" id="p129"><a class="gg-link" href="#p129" onclick="return changeColor(this);"></a><span class="yinwen">疏</span>注「自由」至「便也」。○釋曰︰鄭知義然者，亦約<span class="shu-ming">鄉飲酒</span>得知也。</span>
<p class="strong" id="p130"><a class="gg-link" href="#p130" onclick="return changeColor(this);"></a>主人坐奠爵于序端，阼階上再拜崇酒。賓西階上答再拜。</p>
<span class="zhushi" id="p131"><a class="gg-link" href="#p131" onclick="return changeColor(this);"></a>序端，東序頭也。崇，充也。謝酒惡相充滿也。</span>
<span class="jianshu" id="p132"><a class="gg-link" href="#p132" onclick="return changeColor(this);"></a><span class="yinwen">疏</span>「主人坐奠爵于序端」。○釋曰︰奠爵于序端，此擬下獻眾賓，故云「取爵于序端」，與<span class="shu-ming">鄉飲酒</span>同也。</span>
<p class="strong" id="p133"><a class="gg-link" href="#p133" onclick="return changeColor(this);"></a>主人坐取觶于篚，以降。</p>
<span class="zhushi" id="p134"><a class="gg-link" href="#p134" onclick="return changeColor(this);"></a>將酬賓。</span>
<span class="jianshu" id="p135"><a class="gg-link" href="#p135" onclick="return changeColor(this);"></a><span class="yinwen">疏</span>「主人」至「以降」。○注「將酬賓」。○釋曰︰自此至「當西序」，論酬賓之事。</span>
<p class="strong" id="p136"><a class="gg-link" href="#p136" onclick="return changeColor(this);"></a>賓降。主人奠觶，辭降。賓對，東面立。主人坐取觶，洗，賓不辭洗。</p>
<span class="zhushi" id="p137"><a class="gg-link" href="#p137" onclick="return changeColor(this);"></a>不辭洗。以其將自飲。</span>
<p class="strong" id="p138"><a class="gg-link" href="#p138" onclick="return changeColor(this);"></a>卒洗，揖讓升。賓西階上疑立。主人實觶，酬之，阼階上北面坐奠觶，遂拜，執觶興。</p>
<span class="zhushi" id="p139"><a class="gg-link" href="#p139" onclick="return changeColor(this);"></a>酬，勸酒。</span>
<p class="strong" id="p140"><a class="gg-link" href="#p140" onclick="return changeColor(this);"></a>賓西階上北面答拜。主人坐祭，遂飲，卒觶，興，坐奠觶，遂拜，執觶興。賓西階上北面答拜。主人降洗。賓降辭，如獻禮。</p>
<span class="zhushi" id="p141"><a class="gg-link" href="#p141" onclick="return changeColor(this);"></a>以將酌己。</span>
<span class="jianshu" id="p142"><a class="gg-link" href="#p142" onclick="return changeColor(this);"></a><span class="yinwen">疏</span>注「以將酌己」。○釋曰︰鄭言此者，前不辭洗，主人自飲，至此辭洗，以將酌己，故辭也。</span>
<p class="strong" id="p143"><a class="gg-link" href="#p143" onclick="return changeColor(this);"></a>升，不拜洗。</p>
<span class="zhushi" id="p144"><a class="gg-link" href="#p144" onclick="return changeColor(this);"></a>酬禮殺也。</span>
<p class="strong" id="p145"><a class="gg-link" href="#p145" onclick="return changeColor(this);"></a>賓西階上立。主人實觶賓之席前，北面。</p>
<span class="zhushi" id="p146"><a class="gg-link" href="#p146" onclick="return changeColor(this);"></a>酬賓。</span>
<p class="strong" id="p147"><a class="gg-link" href="#p147" onclick="return changeColor(this);"></a>賓西階上拜。主人坐奠觶于薦西。賓辭，坐取觶以興，反位。</p>
<span class="zhushi" id="p148"><a class="gg-link" href="#p148" onclick="return changeColor(this);"></a>賓辭，辭主人復親酌己。</span>
<span class="jianshu" id="p149"><a class="gg-link" href="#p149" onclick="return changeColor(this);"></a><span class="yinwen">疏</span>注「賓辭」至「酌己」。○釋曰︰此射前獻時親酌己，今復親酌己。</span>
<p class="strong" id="p150"><a class="gg-link" href="#p150" onclick="return changeColor(this);"></a>主人阼階上拜送。賓北面坐，奠觶于薦東，反位。</p>
<span class="zhushi" id="p151"><a class="gg-link" href="#p151" onclick="return changeColor(this);"></a>酬酒不舉。</span>
<span class="jianshu" id="p152"><a class="gg-link" href="#p152" onclick="return changeColor(this);"></a><span class="yinwen">疏</span>「主人阼階上拜送」。○注「酬酒不舉」。○釋曰︰<span class="shu-ming">鄉飲酒</span>注引<span class="shu-ming">曲禮</span>不盡人之歡之事，此不言，亦從鄭注可知。</span>
<p class="strong" id="p153"><a class="gg-link" href="#p153" onclick="return changeColor(this);"></a>主人揖降。賓降，東面立于西階西，當西序。</p>
<span class="zhushi" id="p154"><a class="gg-link" href="#p154" onclick="return changeColor(this);"></a>主人將與眾賓為禮，賓謙，不敢獨居堂。</span>
<p class="strong" id="p155"><a class="gg-link" href="#p155" onclick="return changeColor(this);"></a>主人西南面三拜眾賓，眾賓皆答壹拜。</p>
<span class="zhushi" id="p156"><a class="gg-link" href="#p156" onclick="return changeColor(this);"></a>三拜，示徧也。壹拜，不備禮也。獻賓畢，乃與眾賓拜，敬不能並。</span>
<span class="jianshu" id="p157"><a class="gg-link" href="#p157" onclick="return changeColor(this);"></a><span class="yinwen">疏</span>「主人」至「壹拜」。○注「三拜」至「能並」。○釋曰︰云「三拜，示遍也」元空一字者，眾賓無問多少，止為三拜而已，是示遍也。云「壹拜，不備禮也」者，眾賓人皆壹拜，是拜不備禮，此亦答大夫拜法。以其此禮中含卿大夫法，若答士拜，則亦再拜，見於<span class="shu-ming">特牲</span>也。云「獻賓畢，乃與眾賓拜」者，自爾來唯與賓拜，未與眾賓拜，今始拜之，故云「敬不能並」。</span>
<p class="strong" id="p158"><a class="gg-link" href="#p158" onclick="return changeColor(this);"></a>主人揖升，坐取爵于序端，降洗，升，實爵，西階上獻眾賓。眾賓之長升，拜受者三人。</p>
<span class="zhushi" id="p159"><a class="gg-link" href="#p159" onclick="return changeColor(this);"></a>長，其老者。言三人，則眾賓多矣。國以多德行、道藝為榮，何常數之有乎？</span>
<span class="jianshu" id="p160"><a class="gg-link" href="#p160" onclick="return changeColor(this);"></a><span class="yinwen">疏</span>「主人」至「三人」。○注「長其」至「有乎」。○釋曰︰眾賓之長升拜受者三人，此雖非賓賢能，其眾亦三人在堂上，與<span class="shu-ming">鄉飲酒</span>數同。其堂上眾賓無定數，故鄭云「言三人則眾賓多矣。」云「國以多德行、道藝為榮」者，案<span class="shu-ming">周禮‧大司徒</span>以鄉三物教萬民，一曰六德，二曰六行，三曰六藝。此既鄉人，則德行亦據六德、六行，道藝則六藝也。此並與<span class="shu-ming">鄉飲酒</span>賓、介與眾賓之類，並來與在射中，是以孔子射於矍相之圃，觀者如堵牆。彼亦據孔子為鄉大夫，習人以禮樂之射，至於誓之於后，僅有存焉，亦無常數之事也。</span>
<p class="strong" id="p161"><a class="gg-link" href="#p161" onclick="return changeColor(this);"></a>主人拜送。</p>
<span class="zhushi" id="p162"><a class="gg-link" href="#p162" onclick="return changeColor(this);"></a>拜送爵於眾賓右。</span>
<span class="jianshu" id="p163"><a class="gg-link" href="#p163" onclick="return changeColor(this);"></a><span class="yinwen">疏</span>「主人拜送」。○注「拜送」至「賓右」。○釋曰︰知在眾賓右者，約<span class="shu-ming">鄉飲酒</span>獻眾賓皆於西階上，賓右知之也。</span>
<p class="strong" id="p164"><a class="gg-link" href="#p164" onclick="return changeColor(this);"></a>坐祭，立飲，不拜既爵，授主人爵，降復位。</p>
<span class="zhushi" id="p165"><a class="gg-link" href="#p165" onclick="return changeColor(this);"></a>既，盡。</span>
<span class="jianshu" id="p166"><a class="gg-link" href="#p166" onclick="return changeColor(this);"></a><span class="yinwen">疏</span>「坐祭」至「復位」。○釋曰︰此還上三人者，降復賓南東面位。</span>
<p class="strong" id="p167"><a class="gg-link" href="#p167" onclick="return changeColor(this);"></a>眾賓皆不拜，受爵，坐祭，立飲。</p>
<span class="zhushi" id="p168"><a class="gg-link" href="#p168" onclick="return changeColor(this);"></a>自第四已下，又不拜受爵，禮彌略。</span>
<span class="jianshu" id="p169"><a class="gg-link" href="#p169" onclick="return changeColor(this);"></a><span class="yinwen">疏</span>「眾賓」至「立飲」。○注「自第」至「彌略」。○釋曰︰此謂堂下眾賓無數者，故鄭云「自第四」以下。云「又不拜受爵，禮彌略」者，三賓雖坐祭，立飲，不拜既爵，仍拜受，此眾賓非直坐祭，立飲，不拜既爵，又不拜受爵，故云禮彌略也。</span>
<p class="strong" id="p170"><a class="gg-link" href="#p170" onclick="return changeColor(this);"></a>每一人獻，則薦諸其席。</p>
<span class="zhushi" id="p171"><a class="gg-link" href="#p171" onclick="return changeColor(this);"></a>諸，於。</span>
<span class="jianshu" id="p172"><a class="gg-link" href="#p172" onclick="return changeColor(this);"></a><span class="yinwen">疏</span>「每一」至「其席」。○釋曰︰此還據堂上三人有席者，故云「薦諸其席」，謂席前也。</span>
<p class="strong" id="p173"><a class="gg-link" href="#p173" onclick="return changeColor(this);"></a>眾賓辯有脯醢。</p>
<span class="zhushi" id="p174"><a class="gg-link" href="#p174" onclick="return changeColor(this);"></a>薦於其位。</span>
<span class="jianshu" id="p175"><a class="gg-link" href="#p175" onclick="return changeColor(this);"></a><span class="yinwen">疏</span>「眾賓辯有脯醢」。○注「薦於其位」。○釋曰︰還據堂下無席者，故鄭云「薦於其位」，不席也。</span>
<p class="strong" id="p176"><a class="gg-link" href="#p176" onclick="return changeColor(this);"></a>主人以虛爵降，奠于篚。</p>
<span class="zhushi" id="p177"><a class="gg-link" href="#p177" onclick="return changeColor(this);"></a>不復用。</span>
<p class="strong" id="p178"><a class="gg-link" href="#p178" onclick="return changeColor(this);"></a>揖讓升。賓厭眾賓升，眾賓皆升，就席。</p>
<span class="jianshu" id="p179"><a class="gg-link" href="#p179" onclick="return changeColor(this);"></a><span class="yinwen">疏</span>「揖讓」至「就席」。○釋曰︰自此以下至「舉觶者降」，論旅酬之事。</span>
<p class="strong" id="p180"><a class="gg-link" href="#p180" onclick="return changeColor(this);"></a>一人洗，舉觶於賓。</p>
<span class="zhushi" id="p181"><a class="gg-link" href="#p181" onclick="return changeColor(this);"></a>一人，主人之吏。</span>
<span class="jianshu" id="p182"><a class="gg-link" href="#p182" onclick="return changeColor(this);"></a><span class="yinwen">疏</span>「一人洗舉觶于賓」。○注「一人主人之吏」。○釋曰︰主人之吏，亦謂府史以下，非屬官也。</span>
<p class="strong" id="p183"><a class="gg-link" href="#p183" onclick="return changeColor(this);"></a>升，實觶，西階上坐奠觶，拜，執觶興。賓席末答拜。舉觶者坐祭，遂飲，卒觶，興。坐奠觶，拜，執觶興。賓答拜，降洗，升實之，西階上北面。</p>
<span class="zhushi" id="p184"><a class="gg-link" href="#p184" onclick="return changeColor(this);"></a>將進奠觶。</span>
<p class="strong" id="p185"><a class="gg-link" href="#p185" onclick="return changeColor(this);"></a>賓拜。</p>
<span class="zhushi" id="p186"><a class="gg-link" href="#p186" onclick="return changeColor(this);"></a>拜受觶。</span>
<p class="strong" id="p187"><a class="gg-link" href="#p187" onclick="return changeColor(this);"></a>舉觶者進，坐奠觶于薦西。</p>
<span class="zhushi" id="p188"><a class="gg-link" href="#p188" onclick="return changeColor(this);"></a>不授，賤不敢也。</span>
<span class="jianshu" id="p189"><a class="gg-link" href="#p189" onclick="return changeColor(this);"></a><span class="yinwen">疏</span>注「不受賤不敢也」。○釋曰︰以其是主人之吏，既賤，故不敢親授奠之也。</span>
<p class="strong" id="p190"><a class="gg-link" href="#p190" onclick="return changeColor(this);"></a>賓辭，坐取以興。</p>
<span class="zhushi" id="p191"><a class="gg-link" href="#p191" onclick="return changeColor(this);"></a>若親受然。</span>
<span class="jianshu" id="p192"><a class="gg-link" href="#p192" onclick="return changeColor(this);"></a><span class="yinwen">疏</span>注「若親受然」。○釋曰︰云「若親受然」者，賓辭，即坐取以興，故云「若親受然」也。</span>
<p class="strong" id="p193"><a class="gg-link" href="#p193" onclick="return changeColor(this);"></a>舉觶者西階上拜送。賓反奠于其所。舉觶者降。</p>
<span class="jianshu" id="p194"><a class="gg-link" href="#p194" onclick="return changeColor(this);"></a><span class="yinwen">疏</span>「舉觶」至「舉觶者降」。○釋曰︰云「反奠于其所」者，還於薦西，以其射后賓北面舉之為旅酬，故不奠于薦東也。</span>
<p class="strong" id="p195"><a class="gg-link" href="#p195" onclick="return changeColor(this);"></a>大夫若有遵者，則入門左。</p>
<span class="zhushi" id="p196"><a class="gg-link" href="#p196" onclick="return changeColor(this);"></a>謂此鄉之人為大夫者也。謂之遵者，方以禮樂化民，欲其遵法之也。其士也，於旅乃入。卿大夫、士非鄉人，禮亦然，主於鄉人耳。今文遵為僎。</span>
<span class="jianshu" id="p197"><a class="gg-link" href="#p197" onclick="return changeColor(this);"></a><span class="yinwen">疏</span>「大夫」至「門左」。○注釋曰︰云「大夫若有遵」者，言若者，或無不定，故云若也。鄭知是當鄉大夫者，以其<span class="shu-ming">鄉射</span>既與人行射禮，而言大夫者，當鄉大夫可知。云「其士也，於旅乃入」者，下記云「士既旅不入」，明未旅間皆得入，是以未旅而射，其士皆在也。知鄉大夫、士非鄉人，禮亦然者，以其同是鄉大夫、士，禮無異，故也。但異鄉不助主人樂賓，為別也。</span>
<p class="strong" id="p198"><a class="gg-link" href="#p198" onclick="return changeColor(this);"></a>主人降，</p>
<span class="zhushi" id="p199"><a class="gg-link" href="#p199" onclick="return changeColor(this);"></a>迎大夫於門內也。不出門，別於賓。</span>
<span class="jianshu" id="p200"><a class="gg-link" href="#p200" onclick="return changeColor(this);"></a><span class="yinwen">疏</span>「主人降」。○注「迎大」至「於賓」。○釋曰︰鄭知「迎大夫於門內」者，以其上文大夫入門左，此經直云「主人降」，不云出，故知迎大夫在門內可知。</span>
<p class="strong" id="p201"><a class="gg-link" href="#p201" onclick="return changeColor(this);"></a>賓及眾賓皆降，復初位。</p>
<span class="zhushi" id="p202"><a class="gg-link" href="#p202" onclick="return changeColor(this);"></a>不敢居堂，俟大夫入也。初位，門內東面。</span>
<span class="jianshu" id="p203"><a class="gg-link" href="#p203" onclick="return changeColor(this);"></a><span class="yinwen">疏</span>「賓及」至「初位」。○注「不敢」至「東面」。○釋曰︰知「初位，門內東面」者，上文賓厭眾賓，皆入門左，東面北上，故知也。</span>
<p class="strong" id="p204"><a class="gg-link" href="#p204" onclick="return changeColor(this);"></a>主人揖讓，以大夫升，拜至，大夫答拜。主人以爵降，大夫降。主人辭降。大夫辭洗，如賓禮。席于尊東。</p>
<span class="zhushi" id="p205"><a class="gg-link" href="#p205" onclick="return changeColor(this);"></a>尊東，明與賓夾尊也。不言東上，統於尊也。</span>
<span class="jianshu" id="p206"><a class="gg-link" href="#p206" onclick="return changeColor(this);"></a><span class="yinwen">疏</span>「主人」至「尊東」。○注「尊東」至「尊也」。○釋曰︰上云尊於賓席之東，則在尊西。今大夫言席於尊東，明與賓夾尊可知。云「不言東上，統於尊也」者，席於尊東，繼尊而言，又不言東上西上，是以下云大夫降席東南面。降由下，故知西上，統於尊也。</span>
<p class="strong" id="p207"><a class="gg-link" href="#p207" onclick="return changeColor(this);"></a>升，不拜洗。主人實爵，席前獻于大夫。大夫西階上拜，進受爵，反位。主人大夫之右拜送。大夫辭加席，主人對，不去加席。</p>
<span class="zhushi" id="p208"><a class="gg-link" href="#p208" onclick="return changeColor(this);"></a>辭之者，謙不以己尊加賢者也。不去者，大夫再重席，正也。賓一席重。</span>
<span class="jianshu" id="p209"><a class="gg-link" href="#p209" onclick="return changeColor(this);"></a><span class="yinwen">疏</span>「升不」至「加席」。○注「辭之」至「重席」。○釋曰︰云「升，不拜洗」者，以大夫尊，故不拜洗也。云「反位」者，大夫反西階上位。云「主人大夫之右拜送」者，謂在大夫之東拜送爵也。云「辭之者，謙不敢以己尊加賢」者，<span class="shu-ming">鄉射</span>之禮，鄉人為賓。下記云︰若「大夫與，則以公士為賓」，亦選賢者為之，故辭加席，又不以己尊加賢者也。云「不去者，大夫再重席，正也」者，<span class="shu-ming">鄉飲酒</span>云︰「公三重，大夫再重。」故知大夫再重席，禮之正也。云「賓一重席」者，鄉人，故一重，縱公士為賓，亦一重也。</span>
<p class="strong" id="p210"><a class="gg-link" href="#p210" onclick="return changeColor(this);"></a>乃薦脯醢。大夫升席。設折俎。祭如賓禮，不嚌肺，不啐酒，不告旨，西階上卒爵，拜。主人答拜。</p>
<span class="zhushi" id="p211"><a class="gg-link" href="#p211" onclick="return changeColor(this);"></a>凡所不者，殺於賓也。大夫升席由東方。</span>
<span class="jianshu" id="p212"><a class="gg-link" href="#p212" onclick="return changeColor(this);"></a><span class="yinwen">疏</span>「乃薦」至「答拜」。○注「凡所」至「東方」。○釋曰︰云「凡所」，謂經中三事，以其殺於賓。若然，上云「不拜洗」，亦是殺於賓之類也。云「大夫升席由東方」者，以其大夫席西上，升由下，故知大夫升席由東方也。</span>
<p class="strong" id="p213"><a class="gg-link" href="#p213" onclick="return changeColor(this);"></a>大夫降洗。</p>
<span class="zhushi" id="p214"><a class="gg-link" href="#p214" onclick="return changeColor(this);"></a>將酢主人也。大夫若眾，則辯獻，長乃酢。</span>
<span class="jianshu" id="p215"><a class="gg-link" href="#p215" onclick="return changeColor(this);"></a><span class="yinwen">疏</span>「大夫降洗」。○注「將酢」至「乃酢」。○釋曰︰自此至「皆升就席」，論大夫酢主人訖，賓主皆升就席之事。知「大夫若眾，則辯獻，長乃酢」者，此經據一大夫而言，故獻大夫即酢。案<span class="shu-ming">有司徹</span>︰主人洗爵，獻長賓于西階上，然後眾賓長升，拜受爵，宰夫贊主人酌，若是以辯，乃升長賓，主人酌于長賓西階上，北面，賓在左。注云︰「主人酌自酢，序賓，意賓卑不敢酢。」賓尸與，凡平飲酒禮同，可以相參，亦是辯獻長乃酢也。</span>
<p class="strong" id="p216"><a class="gg-link" href="#p216" onclick="return changeColor(this);"></a>主人復阼階，降辭如初。卒洗，主人盥。</p>
<span class="zhushi" id="p217"><a class="gg-link" href="#p217" onclick="return changeColor(this);"></a>盥者，雖將酌自飲，尊大夫，不敢褻。</span>
<span class="jianshu" id="p218"><a class="gg-link" href="#p218" onclick="return changeColor(this);"></a><span class="yinwen">疏</span>「主人」至「人盥」。○注「盥者」至「不敢褻」。○釋曰︰云「盥者，雖將酌自飲」者，以其下文大夫洗爵升，授主人爵，是主人酌以自酢，故云雖將酌自飲。云「不敢褻」者，決<span class="shu-ming">有司徹</span>主人自酌不盥，是此為尊大夫，雖自酢亦不敢褻也。</span>
<p class="strong" id="p219"><a class="gg-link" href="#p219" onclick="return changeColor(this);"></a>揖讓升。大夫授主人爵于兩楹間，復位。主人實爵，以酢于西階上。坐奠爵，拜，大夫答拜。坐祭，卒爵，拜，大夫答拜。主人坐奠爵于西楹南，再拜崇酒，大夫答拜。主人復阼階，揖降。</p>
<span class="zhushi" id="p220"><a class="gg-link" href="#p220" onclick="return changeColor(this);"></a>將升賓。</span>
<span class="jianshu" id="p221"><a class="gg-link" href="#p221" onclick="return changeColor(this);"></a><span class="yinwen">疏</span>「揖讓」至「揖降」。○注「將升賓」。○釋曰︰云「主人坐奠爵於西楹南」者，前獻賓，賓酢主人，主人飲酢訖，奠爵于東序端。將后獻眾賓，不得奠于篚中，此受大夫酢，不奠于篚者，為士於旅乃入，擬獻士，故奠爵于此也。</span>
<p class="strong" id="p222"><a class="gg-link" href="#p222" onclick="return changeColor(this);"></a>大夫降，立于賓南。</p>
<span class="zhushi" id="p223"><a class="gg-link" href="#p223" onclick="return changeColor(this);"></a>雖尊，不奪人之正禮。</span>
<span class="jianshu" id="p224"><a class="gg-link" href="#p224" onclick="return changeColor(this);"></a><span class="yinwen">疏</span>「大夫」至「賓南」。○注「雖尊」至「正禮」。○釋曰︰大夫尊，在堂則席之于尊東，特尊之。今降而在賓下者，欲使賓主相對行禮。若在其北，則妨賓主揖讓之正禮，故云「不奪主人之正禮」。</span>
<p class="strong" id="p225"><a class="gg-link" href="#p225" onclick="return changeColor(this);"></a>主人揖讓，以賓升，大夫及眾賓皆升，就席。</p>
<p class="strong" id="p226"><a class="gg-link" href="#p226" onclick="return changeColor(this);"></a>席工于西階上，少東。樂正先升，北面立于其西。</p>
<span class="zhushi" id="p227"><a class="gg-link" href="#p227" onclick="return changeColor(this);"></a>言少東者，明樂正西側階，不欲大東，辟射位。</span>
<span class="jianshu" id="p228"><a class="gg-link" href="#p228" onclick="return changeColor(this);"></a><span class="yinwen">疏</span>「席工」至「其西」。○注「言少」至「射位」。○釋曰︰自此至「告于賓」，論作樂之事。云「席工」者，謂為工設席，下文乃升席也。云「言少東者，明樂正西側階」者，既言席工于西階上少東，則在西階東矣。復云樂正立于其西，則近席西，其言從近，故知樂正側近西階東，則不欲大東，辟射位，<span class="shu-ming">大射</span>亦同此注。<span class="shu-ming">燕禮</span>注亦然者，燕亦容有射法，<span class="shu-ming">鄉飲酒</span>工位與此同，注不言者，不射故也。</span>
<p class="strong" id="p229"><a class="gg-link" href="#p229" onclick="return changeColor(this);"></a>工四人，二瑟，瑟先。相者皆左何瑟，面鼓，執越，內弦，右手相。入，升自西階，北面東上。工坐，相者坐授瑟，乃降。</p>
<span class="zhushi" id="p230"><a class="gg-link" href="#p230" onclick="return changeColor(this);"></a>瑟先，賤者先就事也。相，扶工也。面，前也。鼓在前，變於君也。執越內弦，右手相，由便也。越，瑟下孔，所以發越其聲也。前越言執者，內有弦結，手入之淺也。相者降，立西方。</span>
<span class="jianshu" id="p231"><a class="gg-link" href="#p231" onclick="return changeColor(this);"></a><span class="yinwen">疏</span>「工四」至「乃降」。○釋曰︰云「四人二瑟」，則是二人歌可知。經不言相歌二人者，以其空相，亦與瑟者同，故不言，直言瑟之難者也。○注「瑟先」至「西方」。○釋曰︰云「瑟先，賤者先就事也」者，案<span class="shu-ming">大射</span>大師、少師歌，眾工瑟，是知瑟者賤也。凡工者皆先瑟后歌，是賤者先即事，故序亦在前。若然，得獻亦在前，以隨其先后而取之故也。云「鼓在前，變於君也」者，<span class="shu-ming">鄉射</span>與<span class="shu-ming">大射</span>相對，<span class="shu-ming">大射</span>君禮而后首，此臣禮前首，故云變於君。<span class="shu-ming">燕禮</span>與<span class="shu-ming">鄉飲酒</span>相對，是以<span class="shu-ming">燕禮</span>面鼓，又與<span class="shu-ming">鄉飲酒</span>后首相變。云「執越內弦，右手相」者，案<span class="shu-ming">鄉飲酒</span>注云「內弦側擔之」者，據瑟體而言。<span class="shu-ming">燕禮</span>注云「內弦弦為主」者，據弦體而說。此言「內弦右手相，由便」，語異義同也。云「前越言執者，內有弦結，手入之淺也」者，瑟體首寬尾狹，內越孔雖長，廣狹亦等，但弦居瑟上，近首鼓處則寬，近尾不鼓處並而狹。側持之法，近鼓持之入則近，手入則深，是以通與<span class="shu-ming">燕禮</span>言面鼓，則云執之手入淺也。<span class="shu-ming">大射</span>與<span class="shu-ming">鄉飲酒</span>言后首，則云挎越，手入深故也。云「相者降，立西方」者，其相者是弟子，位在西者，是以下文云︰「樂正適西方，命弟子贊工遷樂于下。」故知此相工是弟子，故降立還于西方也。</span>
<p class="strong" id="p232"><a class="gg-link" href="#p232" onclick="return changeColor(this);"></a>笙入，立于縣中，西面。</p>
<span class="zhushi" id="p233"><a class="gg-link" href="#p233" onclick="return changeColor(this);"></a>堂下樂相從也。縣中，磬東立，西面。</span>
<span class="jianshu" id="p234"><a class="gg-link" href="#p234" onclick="return changeColor(this);"></a><span class="yinwen">疏</span>「笙入」至「西面」。○注「堂下」至「西面」。○釋曰︰云「堂下樂相從也」者，案上文云「縣于洗東北西面」，此云「立于縣中」，明是堂下相從，皆在東方也。云「縣中，磬東立，西面」者，謂在磬東，當磬之東。鄭知不在磬西，西面者，若磬西、西面，則笙者背磬，不可，故知在磬東，西面也。</span>
<p class="strong" id="p235"><a class="gg-link" href="#p235" onclick="return changeColor(this);"></a>乃合樂，<span class="shu-ming">周南‧關雎</span>、<span class="shu-ming">葛覃</span>、<span class="shu-ming">卷耳</span>，<span class="shu-ming">召南‧鵲巢</span>、<span class="shu-ming">采蘩</span>、<span class="shu-ming">采蘋</span>。</p>
<span class="zhushi" id="p236"><a class="gg-link" href="#p236" onclick="return changeColor(this);"></a>不歌、不笙、不間，志在射，略於樂也。不略合樂者，<span class="shu-ming">周南</span>、<span class="shu-ming">召南</span>之風，鄉樂也，不可略其正也。昔大王、王季、文王始居岐山之陽，躬行（<span class="shu-ming">召南</span>之教）以成王業，至三分天下，乃宣<span class="shu-ming">周南</span>、<span class="shu-ming">召南</span>之化，本其德之初，「刑于寡妻，至於兄弟，以御于家邦」，故謂之鄉樂。用之房中以及朝廷<span class="shu-ming">饗</span>、<span class="shu-ming">燕</span>、<span class="shu-ming">鄉射</span>、<span class="shu-ming">飲酒</span>，此六篇其風化之原也。是以合金石絲竹而歌之。</span>
<span class="jianshu" id="p237"><a class="gg-link" href="#p237" onclick="return changeColor(this);"></a><span class="yinwen">疏</span>○釋曰︰言「乃」者，以其作樂之法，先歌后乃合樂。今不歌、不笙、不間，唯合樂，故言乃以見非常故也。○注「不歌」至「歌之」。○釋曰︰據<span class="shu-ming">鄉飲酒</span>、<span class="shu-ming">燕禮</span>作樂有四節，今不歌、不笙、不間，唯有合樂，故云「志在射略於樂也」。云「合樂者，<span class="shu-ming">周南</span>、<span class="shu-ming">召南</span>之風，鄉樂也」者，上注已云<span class="shu-ming">頌</span>及<span class="shu-ming">大雅</span>天子樂，<span class="shu-ming">小雅</span>諸矦樂，此<span class="shu-ming">二南</span>鄉大夫樂，但<span class="shu-ming">鄉飲酒</span>、<span class="shu-ming">鄉射</span>是大夫、士為主人，故大夫、士樂為鄉樂者也。云「不可略其正也」者，<span class="shu-ming">二南</span>是大夫、士之鄉樂，己之正樂，故云不可略其正者也。云「昔大王」已下，於<span class="shu-ming">鄉飲酒</span>注己說，義具於彼，此注略言之耳。若然者，<span class="shu-ming">燕禮</span>與<span class="shu-ming">鄉飲酒</span>文同，注又與<span class="shu-ming">燕禮</span>不異者，以其<span class="shu-ming">鄉射</span>與<span class="shu-ming">鄉飲酒</span>同是大夫、士禮，卿大夫、士行<span class="shu-ming">射禮</span>，先行<span class="shu-ming">鄉飲酒禮</span>，<span class="shu-ming">鄉飲酒</span>與<span class="shu-ming">鄉射</span>自為首尾，故<span class="shu-ming">鄉飲酒</span>注具，於此略。言<span class="shu-ming">燕禮</span>是諸矦禮，天子、諸矦射先行<span class="shu-ming">燕禮</span>，則<span class="shu-ming">燕禮</span>與<span class="shu-ming">大射</span>自為首尾，是以<span class="shu-ming">燕禮</span>歌、笙、間、合鄭亦具注之，<span class="shu-ming">大射</span>又略言之也。</span>
<p class="strong" id="p238"><a class="gg-link" href="#p238" onclick="return changeColor(this);"></a>工不興，告于樂正曰︰「正歌備。」</p>
<span class="zhushi" id="p239"><a class="gg-link" href="#p239" onclick="return changeColor(this);"></a>不興者，瞽矇禮略也。</span>
<span class="jianshu" id="p240"><a class="gg-link" href="#p240" onclick="return changeColor(this);"></a><span class="yinwen">疏</span>「工不」至「歌備」。○注「不興」至「略也」。○釋曰︰言「正歌」者，升歌也。升歌，<span class="shu-ming">鹿鳴</span>是上歌。諸矦樂非己正樂，故以<span class="shu-ming">二南</span>為正歌也。言「備」者，凡作樂皆三終，此備明亦三終也。云「不興者，瞽矇禮略也」者，以工告樂正，以卑告尊當興，今以瞽矇無目，不可責其備禮，故不興者，於禮略也。</span>
<p class="strong" id="p241"><a class="gg-link" href="#p241" onclick="return changeColor(this);"></a>樂正告于賓，乃降。</p>
<span class="zhushi" id="p242"><a class="gg-link" href="#p242" onclick="return changeColor(this);"></a>樂正降者，堂上正樂畢也。降立西階東，北面。</span>
<span class="jianshu" id="p243"><a class="gg-link" href="#p243" onclick="return changeColor(this);"></a><span class="yinwen">疏</span>「樂正」至「乃降」。○注「樂正」至「北面」。○釋曰︰言「告于賓」者，作樂主為樂賓，今歌備，故告賓，言歌備也。言「樂正降者，堂上正樂畢也」者，以其<span class="shu-ming">鄉飲酒</span>、<span class="shu-ming">燕禮</span>但升歌、笙、間合樂皆是正歌，今略去升歌、笙、間三者，唯有合樂於堂上，故云堂上正樂畢也。云正樂者，對後無算樂非正樂也。下射雖歌<span class="shu-ming">騶虞</span>，亦是堂下，非堂上，故以堂上決之也。云「降立西階東，北面」者，此無正文，約堂上樂正位在西階東，北面，今降亦當在西階東，北面也。</span>
<p class="strong" id="p244"><a class="gg-link" href="#p244" onclick="return changeColor(this);"></a>主人取爵于上篚，獻工。大師，則為之洗。</p>
<span class="zhushi" id="p245"><a class="gg-link" href="#p245" onclick="return changeColor(this);"></a>尊之也。君賜大夫樂，又從之以其人，謂之大師也。</span>
<span class="jianshu" id="p246"><a class="gg-link" href="#p246" onclick="return changeColor(this);"></a><span class="yinwen">疏</span>「主人」至「之洗」。○注「尊之」至「大師」。○釋曰︰自此至「反升就席」，論主人獻工笙之事。但天子、諸矦官備，有大師、少師、瞽人作樂之長，大夫、士官不備，不合有大師，君有賜大夫、士樂器之法，故<span class="shu-ming">春秋左氏</span>云︰晉矦歌鍾二肆，取半以賜魏絳，魏絳於是乎始有金石之樂，禮也。時以樂人賜之，故鄭云「君賜大夫樂，又從之以其人，謂之大師」也。</span>
<p class="strong" id="p247"><a class="gg-link" href="#p247" onclick="return changeColor(this);"></a>賓降，主人辭降。</p>
<span class="zhushi" id="p248"><a class="gg-link" href="#p248" onclick="return changeColor(this);"></a>大夫不降，尊也。</span>
<span class="jianshu" id="p249"><a class="gg-link" href="#p249" onclick="return changeColor(this);"></a><span class="yinwen">疏</span>「賓降主人辭降」。○注「大夫不降尊也」。○釋曰︰云「大夫不降，尊也」者，此賓降，大夫若降，直與賓共文，今不言大夫降，<span class="shu-ming">鄉飲酒</span>亦云賓介，不言大夫降，明大夫皆不降，以其尊故也。</span>
<p class="strong" id="p250"><a class="gg-link" href="#p250" onclick="return changeColor(this);"></a>工不辭洗。卒洗，升實爵。工不興，左瑟，一人拜受爵。</p>
<span class="zhushi" id="p251"><a class="gg-link" href="#p251" onclick="return changeColor(this);"></a>左瑟，辟主人授爵也。一人，無大師，則工之長者。</span>
<span class="jianshu" id="p252"><a class="gg-link" href="#p252" onclick="return changeColor(this);"></a><span class="yinwen">疏</span>「工不」至「受爵」。○釋曰︰此言工不辭洗，及一人拜受爵，皆上大師也。不言大師，言工一人者，欲見有大師，則大師不辭洗，拜受爵；若無大師，則凡工不辭洗，拜受爵，故變言工與一人。假令大師左瑟先獻，若歌則后獻，亦先獻工一人，是以鄭云一人無大師則工之長者。以<span class="shu-ming">鄉飲酒</span>獻工時云「一人不興受爵」，注云︰「一人，工之長也。」大師為歌者未得獻，先獻瑟工之長者也。</span>
<p class="strong" id="p253"><a class="gg-link" href="#p253" onclick="return changeColor(this);"></a>主人阼階上拜送爵。薦脯醢。使人相祭。</p>
<span class="zhushi" id="p254"><a class="gg-link" href="#p254" onclick="return changeColor(this);"></a>人，相者。</span>
<span class="jianshu" id="p255"><a class="gg-link" href="#p255" onclick="return changeColor(this);"></a><span class="yinwen">疏</span>「主人」至「相祭」。○注「人相者」。○釋曰︰云「人，相者」，則弟子相之，既相工，明祭亦相之可知。</span>
<p class="strong" id="p256"><a class="gg-link" href="#p256" onclick="return changeColor(this);"></a>工飲，不拜既爵，授主人爵。眾工不拜受爵，祭飲，辯有脯醢，不祭。</p>
<span class="zhushi" id="p257"><a class="gg-link" href="#p257" onclick="return changeColor(this);"></a>祭飲，不興受爵，坐祭，坐飲。</span>
<span class="jianshu" id="p258"><a class="gg-link" href="#p258" onclick="return changeColor(this);"></a><span class="yinwen">疏</span>「工飲」至「不祭」。○注「祭飲」至「坐飲」。○釋曰︰云「工飲，不拜既爵」者，還是上一人拜受爵者，雖不拜，既爵仍拜受也。下眾工又對上一人拜受爵，眾工不拜受爵也。鄭云「祭飲，不興受爵，坐祭，坐飲」者，對上賓主坐祭，立飲，故云「坐祭，坐飲」，亦不拜既爵可知也。</span>
<p class="strong" id="p259"><a class="gg-link" href="#p259" onclick="return changeColor(this);"></a>不洗，遂獻笙于西階上。</p>
<span class="zhushi" id="p260"><a class="gg-link" href="#p260" onclick="return changeColor(this);"></a>不洗者，賤也。眾工而不洗矣，而著笙不洗者，笙賤於眾工，正君賜之，猶不洗也。</span>
<span class="jianshu" id="p261"><a class="gg-link" href="#p261" onclick="return changeColor(this);"></a><span class="yinwen">疏</span>「不洗」至「階上」。○注「不洗」至「洗也」。○釋曰︰云「眾工而不洗矣，而著笙不洗者，笙賤於眾工，正君賜之，猶不洗也」，鄭云此者，欲見工在上貴，君賜之大師為之洗，笙賤位在下，正謂君賜之，笙人猶不為之洗，況眾笙乎？欲取賜笙人不為之洗之意，不取眾笙不為洗也。</span>
<p class="strong" id="p262"><a class="gg-link" href="#p262" onclick="return changeColor(this);"></a>笙一人拜于下，盡階，不升堂。受爵，主人拜送爵。階前坐祭，立飲，不拜既爵，升，授主人爵。眾笙不拜，受爵，坐祭，立飲，辯有脯醢，不祭。主人以爵降，奠于篚。</p>
<span class="jianshu" id="p263"><a class="gg-link" href="#p263" onclick="return changeColor(this);"></a><span class="yinwen">疏</span>「笙一」至「于篚」。○釋曰︰此經總獻，笙人雖賤，中亦有尊卑，故一人升階受爵，餘者不升，不拜既爵則同也。</span>
<p class="strong" id="p264"><a class="gg-link" href="#p264" onclick="return changeColor(this);"></a>反升，就席。</p>
<span class="zhushi" id="p265"><a class="gg-link" href="#p265" onclick="return changeColor(this);"></a>亦揖讓以賓升，眾賓皆升。</span>
<span class="jianshu" id="p266"><a class="gg-link" href="#p266" onclick="return changeColor(this);"></a><span class="yinwen">疏</span>「反升就席」。○注「亦揖」至「皆升」。○釋曰︰云「亦揖讓以賓升，眾賓皆升」者，謂亦前大夫若有遵者，則入門左，主人降，賓及眾賓皆降，主人共大夫行禮訖，主人揖讓以賓升，大夫及眾賓皆升就席相似，故云「亦」。若然，上賓降時雖不言眾賓降，眾賓卑，從降可知，故今從賓升也。</span>
<p class="strong" id="p267"><a class="gg-link" href="#p267" onclick="return changeColor(this);"></a>主人降席自南方，</p>
<span class="zhushi" id="p268"><a class="gg-link" href="#p268" onclick="return changeColor(this);"></a>禮殺，由便。</span>
<span class="jianshu" id="p269"><a class="gg-link" href="#p269" onclick="return changeColor(this);"></a><span class="yinwen">疏</span>「主人」至「南方」。○注「禮殺由便」。○釋曰︰自此盡「未旅」，論立司正之事也。云「禮殺，由便」者，對上文主人受作爵時禮盛，故主人降席自北方，啐酒於席末亦然，今此立司正禮殺，故降席自南方，故云禮殺由便也。</span>
<p class="strong" id="p270"><a class="gg-link" href="#p270" onclick="return changeColor(this);"></a>側降。</p>
<span class="zhushi" id="p271"><a class="gg-link" href="#p271" onclick="return changeColor(this);"></a>賓不從降。</span>
<span class="jianshu" id="p272"><a class="gg-link" href="#p272" onclick="return changeColor(this);"></a><span class="yinwen">疏</span>「側降」。○注「賓不從降」。○釋曰︰側降猶特降，故云「賓不從降」也。</span>
<p class="strong" id="p273"><a class="gg-link" href="#p273" onclick="return changeColor(this);"></a>作相為司正。司正禮辭，許諾，主人再拜，司正答拜。</p>
<span class="zhushi" id="p274"><a class="gg-link" href="#p274" onclick="return changeColor(this);"></a>爵備樂畢，將留賓以事，為有懈倦失禮，立司正以監之，察儀法也。<span class="shu-ming">詩</span>云︰「既立之監，或佐之史。」</span>
<span class="jianshu" id="p275"><a class="gg-link" href="#p275" onclick="return changeColor(this);"></a><span class="yinwen">疏</span>「作相」至「答拜」。○注「爵備」至「之史」。○釋曰︰云「爵備」者，謂賓及眾賓與尊者並工笙並得獻，是爵備也。云「樂畢」者，合樂訖是樂畢。以無升笙與間，故不言樂成而云畢而已也。云「將留賓以事」者，下有射事，射訖，行旅無算之事，故須立司正以監之。但中間為射變司正為司馬。射訖，反為司正，以監察儀法也。引<span class="shu-ming">詩</span>者，証監與正為一物，皆察儀法也。</span>
<p class="strong" id="p276"><a class="gg-link" href="#p276" onclick="return changeColor(this);"></a>主人升就席。司正洗觶，升自西階，由楹內適阼階上，北面受命于主人。</p>
<span class="zhushi" id="p277"><a class="gg-link" href="#p277" onclick="return changeColor(this);"></a>洗觶者，當酌以表其位，顯其事也。楹內，楹北。</span>
<span class="jianshu" id="p278"><a class="gg-link" href="#p278" onclick="return changeColor(this);"></a><span class="yinwen">疏</span>「主人」至「主人」。○注「洗觶」至「楹北」。○釋曰︰云「受命于主人」者，謂受主人請安賓之命，是以下云「請安于賓」，鄭注云︰「傳主人之命也。」</span>
<p class="strong" id="p279"><a class="gg-link" href="#p279" onclick="return changeColor(this);"></a>西階上北面請安于賓。</p>
<span class="zhushi" id="p280"><a class="gg-link" href="#p280" onclick="return changeColor(this);"></a>傳主人之命。</span>
<p class="strong" id="p281"><a class="gg-link" href="#p281" onclick="return changeColor(this);"></a>賓禮辭，許。司正告于主人，遂立于楹間以相拜。</p>
<span class="zhushi" id="p282"><a class="gg-link" href="#p282" onclick="return changeColor(this);"></a>相，謂贊主人及賓相拜之辭。</span>
<p class="strong" id="p283"><a class="gg-link" href="#p283" onclick="return changeColor(this);"></a>主人阼階上再拜，賓西階上答再拜，皆揖就席。</p>
<span class="zhushi" id="p284"><a class="gg-link" href="#p284" onclick="return changeColor(this);"></a>為己安也。今文揖為升。</span>
<p class="strong" id="p285"><a class="gg-link" href="#p285" onclick="return changeColor(this);"></a>司正實觶，降自西階，中庭北面坐奠觶，興，退，少立。</p>
<span class="zhushi" id="p286"><a class="gg-link" href="#p286" onclick="return changeColor(this);"></a>奠觶，表其位也。少立，自脩正，慎其位也。古文曰少退立。</span>
<span class="jianshu" id="p287"><a class="gg-link" href="#p287" onclick="return changeColor(this);"></a><span class="yinwen">疏</span>「司正」至「少立」。○注「奠觶」至「退立」。○釋曰︰此云「北面坐奠觶」，<span class="shu-ming">鄉飲酒</span>亦然者，此二者皆臣禮，故北面奠觶。<span class="shu-ming">燕禮</span>、<span class="shu-ming">大射</span>皆司正南面奠觶者，彼是君禮，欲取還不背君，故南面奠觶。故<span class="shu-ming">大射</span>云︰「南面坐奠觶，興，右還，北面少立。坐取觶，興，坐，不祭，卒觶，奠之，興，再拜稽首，左還，南面坐取觶，洗，南面反奠于其所，北面立。」注云︰「皆所以自昭明於眾也。將於觶南北面則右還，於觶北南面則左還。如是，得從觶西往來也。必從觶西往來者，為君在阼，不背之也。」又取威儀多。此及<span class="shu-ming">鄉飲酒</span>在阼，非君直北面奠觶，又威儀簡故也。</span>
<p class="strong" id="p288"><a class="gg-link" href="#p288" onclick="return changeColor(this);"></a>進，坐取觶，興，反坐，不祭，遂卒觶，興。坐奠觶，拜，執觶興，洗，北面坐奠于其所。</p>
<span class="zhushi" id="p289"><a class="gg-link" href="#p289" onclick="return changeColor(this);"></a>今文坐取觶，無進。又曰坐奠之拜。</span>
<p class="strong" id="p290"><a class="gg-link" href="#p290" onclick="return changeColor(this);"></a>興，少退，北面立于觶南。</p>
<span class="zhushi" id="p291"><a class="gg-link" href="#p291" onclick="return changeColor(this);"></a>立觶南，亦其故擯位。</span>
<span class="jianshu" id="p292"><a class="gg-link" href="#p292" onclick="return changeColor(this);"></a><span class="yinwen">疏</span>「興少」至「觶南」。○注「立觶」至「擯位」。○釋曰︰云「立觶南，亦其故擯位」者，案上未有擯位，此云擯位者，案<span class="shu-ming">射禮</span>云︰「擯者退中庭。」是擯者在中庭有位。<span class="shu-ming">燕禮</span>、<span class="shu-ming">大射</span>皆擯者為司馬，則此<span class="shu-ming">鄉射</span>及<span class="shu-ming">鄉飲酒</span>云「作相為司正」，相即擯者也，故知觶南者中庭，故擯位也。</span>
<p class="strong" id="p293"><a class="gg-link" href="#p293" onclick="return changeColor(this);"></a>未旅。</p>
<span class="zhushi" id="p294"><a class="gg-link" href="#p294" onclick="return changeColor(this);"></a>旅，序也。未以次序相酬，以將射也。旅則禮終也。</span>
<span class="jianshu" id="p295"><a class="gg-link" href="#p295" onclick="return changeColor(this);"></a><span class="yinwen">疏</span>「未旅」。○注「旅序」至「終也」。○釋曰︰旅，眾也，而言序者，謂眾以次序相酬，必於未旅而射者。旅則醉，禮終恐不得射，故於未旅而射也。此大夫、士禮，將射，先行鄉飲酒行旅酬而已，故射前未旅，而射后乃始行旅酬。<span class="shu-ming">燕禮</span>、<span class="shu-ming">大射</span>國君禮，故先行燕禮，雖行一獻，以其辨尊卑，故行四舉旅。<span class="shu-ming">大射</span>主為射，故再拜訖即射。<span class="shu-ming">燕禮</span>主為燕，故三舉旅乃射，彼皆與此不同也。</span>
<p class="strong" id="p296"><a class="gg-link" href="#p296" onclick="return changeColor(this);"></a>三耦俟于堂西，南面，東上。</p>
<span class="zhushi" id="p297"><a class="gg-link" href="#p297" onclick="return changeColor(this);"></a>司正既立，司射選弟子之中德行道藝之高者，以為三耦，使俟事於此。</span>
<span class="jianshu" id="p298"><a class="gg-link" href="#p298" onclick="return changeColor(this);"></a><span class="yinwen">疏</span>「三耦」至「東上」。○注「司正」至「於此」。○釋曰︰自此已下盡「樂正北面立于其南」，論三番射事。鄭知司正既立司射，即選弟子之中為三耦俟事於此者，經云「俟於堂西」，明此時始選，故知既立司正，司射乃選弟子使俟事於此也。故記云︰「三耦者，使弟子。司射前戒之。」注云︰「弟子，賓黨之少者也。前戒，謂先射請戒之。」</span>
<p class="strong" id="p299"><a class="gg-link" href="#p299" onclick="return changeColor(this);"></a>司射適堂西，袒、決、遂，取弓于階西，兼挾乘矢，升自西階。階上北面告于賓，曰︰「弓矢既具，有司請射。」</p>
<span class="zhushi" id="p300"><a class="gg-link" href="#p300" onclick="return changeColor(this);"></a>司射，主人之吏也。於堂西袒、決、遂者，主人無次，隱蔽而已。袒，左免衣也。決猶闓也，以象骨為之，著右大擘指，以鉤弦闓體也。遂，射韝也，以韋為之，所以遂弦者也。其非射時，則謂之拾。拾，斂也，所以蔽膚斂衣也。方持弦矢曰挾。乘矢，四矢也。<span class="shu-ming">大射</span>曰︰「挾乘矢於弓外，見鏃於弣，右巨指鉤弦。」古文挾皆作接。</span>
<span class="jianshu" id="p301"><a class="gg-link" href="#p301" onclick="return changeColor(this);"></a><span class="yinwen">疏</span>「司射」至「請射」。○注「司射」至「作接」。○釋曰︰云「司射，取弓于階西，兼挾乘矢」者，以其司射之弓矢豫陳於西階，故司射於堂西袒、決、遂訖，即取弓矢於階西。是以下記云「司射之弓矢與扑，倚于西階之西」是也。云「有司請射」者，此有司謂司馬，故<span class="shu-ming">大射</span>云司射「自阼階前曰︰為政請射」，注︰「為政，謂司馬。司馬，政官，主射禮。」諸矦之州長無司馬官，直言有司請射，以比司馬也。云「司射，主人之吏也」者，<span class="shu-ming">大射</span>諸矦禮有大射正為長，射人次之，司射又次之，小射正次之，皆是士為也。則此大夫士禮，不得用士，故知是主人之吏為之可知。云「於堂西袒、決、遂者，主人無次，隱蔽而已」者，此對<span class="shu-ming">大射</span>人君禮有次，在東方，不須適堂西也。云「袒左免衣也」，知袒左者，凡事無問吉凶，皆袒左，是以<span class="shu-ming">士喪</span>主人左袒，此及<span class="shu-ming">大射</span>亦皆袒左，不以吉凶相反。唯有受刑袒右，故<span class="shu-ming">覲禮</span>云︰「乃右肉袒于廟門之東。」注云「右肉袒者，刑宜施於右」是也。云「決猶闓也，以象骨為之」者，<span class="shu-ming">大射</span>注亦然。案<span class="shu-ming">繕人</span>云︰「掌王之用弓弩矢箙繒弋決拾。」鄭注云︰「<span class="shu-ming">士喪禮</span>『決用正，王棘若檡棘』，則天子用象骨與？」無正文，故引<span class="shu-ming">士喪禮</span>，又言「與」以疑之。若然，諸矦及大夫生用象，死用棘。天子無問死生，皆用象者，蓋取其滑也。云「著右大擘指，以鉤弦闓體也」，知者，以右巨指鉤弦，故知著於右大擘指也。以右擘著極，是以<span class="shu-ming">大射</span>云「朱極三」，注云「以朱韋為之三者，食指、將指、無名指」是也。云「遂，射韝也，以韋為之，以遂弦者也」者，<span class="shu-ming">大射</span>注亦云︰「遂，射韝也。以朱韋為之，著左臂所以遂弦也。」云「其非射時，則謂之拾。拾，斂也，所以蔽膚斂衣也」者，此篇及<span class="shu-ming">大射</span>將射云袒、決、遂，射訖，則云說、決、拾，於公雖射亦謂之拾，故<span class="shu-ming">大射</span>云︰「公就物，小射正奉決拾以笥，大射正執弓，皆以從於物。」彼亦臨時而云拾，以公射袒朱襦言拾，以見斂衣，故變文以見義也。云「所以蔽膚斂衣也」者，言蔽膚，據士；斂衣，據大夫已上。是以下記；「大夫與士射袒薰襦。」<span class="shu-ming">燕禮</span>記云君射「袒朱襦」，若對君，大夫亦與士同，亦蔽膚也。云「方持弦矢曰挾」，知者，下記云︰「凡挾矢，於二指之間橫之。」是言其方可知。引<span class="shu-ming">大射</span>「挾乘矢於弓外，見鏃於弣」，是其方也。若側持弓矢，則名執，故下文云︰「司射猶袒、決、遂，左執弓，右執一個，兼諸弦面鏃。」注云「側持弓矢曰執。面猶尚也，並矢於弦，尚其鏃」是也。云「乘矢，四矢也」者，下云司射「搢三挾一個」，又<span class="shu-ming">詩</span>云︰「四矢反兮。」是四矢曰乘，凡物四皆曰乘也。引<span class="shu-ming">大射</span>者，欲見挾為方持弦矢。</span>
<p class="strong" id="p302"><a class="gg-link" href="#p302" onclick="return changeColor(this);"></a>賓對曰︰「某不能，為二三子。」許諾。</p>
<span class="zhushi" id="p303"><a class="gg-link" href="#p303" onclick="return changeColor(this);"></a>言某不能，謙也。二三子，謂眾賓已下。</span>
<span class="jianshu" id="p304"><a class="gg-link" href="#p304" onclick="return changeColor(this);"></a><span class="yinwen">疏</span>「賓對」至「許諾」。○注「言某」至「已下」。○釋曰︰「二三子，謂眾賓以下」者，謂除三耦之外，通射者而言，故云謂眾賓以下也。若然，<span class="shu-ming">投壺</span>禮賓固辭乃許者，彼因燕而為之再辭乃許。此為眾習禮，不專為己，故一辭即許。大射不請者，彼為擇士而射，故不須云許，直告射節而已。此為眾庶習禮，故云「為二三子許諾」，亦一辭而許也。</span>
<p class="strong" id="p305"><a class="gg-link" href="#p305" onclick="return changeColor(this);"></a>司射適阼階上，東北面告于主人，曰︰「請射于賓，賓許。」</p>
<p class="strong" id="p306"><a class="gg-link" href="#p306" onclick="return changeColor(this);"></a>司射降自西階，階前西面，命弟子納射器。</p>
<span class="zhushi" id="p307"><a class="gg-link" href="#p307" onclick="return changeColor(this);"></a>弟子，賓黨之年少者也。納，內也。射器，弓、矢、決、拾、旌、中、籌、楅、豐也。賓黨東面，主人之吏西面。</span>
<span class="jianshu" id="p308"><a class="gg-link" href="#p308" onclick="return changeColor(this);"></a><span class="yinwen">疏</span>「司射」至「射器」。○注「弟子」至「西面」。○釋曰︰鄭知弟子是賓黨之年少者，以其賓黨西方，東面，今以西面命之，明是賓黨。是以鄭云「賓東矢面，主人之吏西面」也。言弟子，故知少者。知射器弓九以下者，並案下文所陳用者知之也。云「賓黨東面，主人之吏西面」者，案<span class="shu-ming">投壺</span>賓黨及主黨皆為弟子，皆得與投壺者，彼燕法主歡心，故皆與。今此射與鄉人習禮，<span class="shu-ming">鄉飲酒</span>同，上下經文黨皆不與也。</span>
<p class="strong" id="p309"><a class="gg-link" href="#p309" onclick="return changeColor(this);"></a>乃納射器，皆在堂西。賓與大夫之弓倚于西序，矢在弓下，北括。眾弓倚于堂西，矢在其上。</p>
<span class="zhushi" id="p310"><a class="gg-link" href="#p310" onclick="return changeColor(this);"></a>上，堂西廉。矢亦北括。</span>
<span class="jianshu" id="p311"><a class="gg-link" href="#p311" onclick="return changeColor(this);"></a><span class="yinwen">疏</span>「乃納」至「其上」。○注「上堂」至「北括」。○釋曰︰云「賓與大夫之弓倚于西序，矢在弓下，北括。眾弓倚于堂西，矢在其上」者，以其序在堂上，故矢在弓下，堂西矢在堂上，隨其弓在堂下，隨其所宜而已。云「上，堂西廉」者，以其在堂西，故矢在上者，還在堂上之廉棱也。云「矢亦北括」者，其在堂上西序者北括，故知堂下者於上亦北括也。</span>
<p class="strong" id="p312"><a class="gg-link" href="#p312" onclick="return changeColor(this);"></a>主人之弓矢在東序東。</p>
<span class="zhushi" id="p313"><a class="gg-link" href="#p313" onclick="return changeColor(this);"></a>亦倚于東序也。矢在其下，北括。</span>
<span class="jianshu" id="p314"><a class="gg-link" href="#p314" onclick="return changeColor(this);"></a><span class="yinwen">疏</span>「主人」至「序東」。○注「亦倚」至「北括」。○釋曰︰上賓大夫弓矢在西序，矢在北括，此主人弓矢如上也。</span>
<p class="strong" id="p315"><a class="gg-link" href="#p315" onclick="return changeColor(this);"></a>司射不釋弓矢，遂以比三耦於堂西。三耦之南，北面，命上射曰︰「某御於子。」命下射曰︰「子與某子射。」</p>
<span class="zhushi" id="p316"><a class="gg-link" href="#p316" onclick="return changeColor(this);"></a>比，選次其才相近者也。古文曰某從於子。</span>
<span class="jianshu" id="p317"><a class="gg-link" href="#p317" onclick="return changeColor(this);"></a><span class="yinwen">疏</span>「司射」至「子射」。○注「比選」至「於子」。○釋曰︰言「遂以」者，司正因上階前令弟子納射器，不釋弓矢，遂比三耦，因曰遂，故云遂以也。云「比，選次其才相近者也」者，才雖各自用，乃因選其力相近為宜也。</span>
<p class="strong" id="p318"><a class="gg-link" href="#p318" onclick="return changeColor(this);"></a>司正為司馬。</p>
<span class="zhushi" id="p319"><a class="gg-link" href="#p319" onclick="return changeColor(this);"></a>兼官，由便也。立司正為蒞酒爾，今射，司正無事。</span>
<span class="jianshu" id="p320"><a class="gg-link" href="#p320" onclick="return changeColor(this);"></a><span class="yinwen">疏</span>「司正為司馬」。○注「兼官」至「無事」。○釋曰︰言「兼官」者，若以諸矦對大夫，大夫兼官，諸矦具官；特以諸矦對天子，天子具官，諸矦兼官，各有所對，故云兼官，云「由使也」者。使司正為司馬，不煩餘官也。案<span class="shu-ming">射義</span>云︰「孔子射於矍相之圃，射至於司馬，使子路執弓矢，出延射。又使公罔之裘、序點揚觶而語。」但此篇是州長春秋習射法，兼士，有卿大夫三年貢士之后，以五物詢眾庶，射於庠，鄉大夫五物詢眾，而引孔子射於矍相之事，則孔子魯之鄉大夫也。以其天子鄉卿大夫為之，諸矦鄉大夫使下大夫為之，是其差也。但<span class="shu-ming">鄉飲酒</span>之禮二人舉觶為無算爵，據此篇未旅先射，射訖行旅酬，酬訖，賓始二人舉觶為無算爵。未射時詢眾庶，得使公罔之裘、序點二人揚觶者，揚觶實在射后一酬訖始行之。今孔子詢眾庶之時，借取無算爵時於旅也語，故使公罔之裘、序點二人揚觶以詢眾庶。此篇司射恆執弓矢，子路亦執弓矢，則子路為司射也。射於矍相時云射至司馬，此文又云「司正為司馬」，則使子路詢眾庶時當此節也。</span>
<p class="strong" id="p321"><a class="gg-link" href="#p321" onclick="return changeColor(this);"></a>司馬命張矦，弟子說束，遂繫左下綱。</p>
<span class="zhushi" id="p322"><a class="gg-link" href="#p322" onclick="return changeColor(this);"></a>事至也。今文說皆作稅。</span>
<span class="jianshu" id="p323"><a class="gg-link" href="#p323" onclick="return changeColor(this);"></a><span class="yinwen">疏</span>「司馬」至「下綱」。○注「事至也」。○釋曰︰上張矦時不繫左下綱，中掩束之，今弟子說其束不致地，遂繫左下綱於植，事至故也。</span>
<p class="strong" id="p324"><a class="gg-link" href="#p324" onclick="return changeColor(this);"></a>司馬又命獲者倚旌于矦中。</p>
<span class="zhushi" id="p325"><a class="gg-link" href="#p325" onclick="return changeColor(this);"></a>為當負矦也，獲者亦弟子也。謂之獲者，以事名之。</span>
<span class="jianshu" id="p326"><a class="gg-link" href="#p326" onclick="return changeColor(this);"></a><span class="yinwen">疏</span>「司馬」至「矦中」。○注「為當」至「名之」。○釋曰︰案下記云︰「司馬階前命張矦，遂命倚旌。」以記言之，司馬命張矦與命倚旌，其事相因，故云「遂」，明同是西階前也。云「為當負矦也」者，下云「司馬命獲者執旌以負矦」是也。知「獲者亦弟子」者，堂下位，主人之黨在東，賓弟子在西，下云「獲者由西方坐取旌倚于矦中」，言由西方，是賓黨弟子可知，亦上張矦者也。云「以事名之」者，以其唱獲，故名獲者也。</span>
<p class="strong" id="p327"><a class="gg-link" href="#p327" onclick="return changeColor(this);"></a>獲者由西方坐取旌，倚于矦中，乃退。</p>
<p class="strong" id="p328"><a class="gg-link" href="#p328" onclick="return changeColor(this);"></a>樂正適西方，命弟子贊工，遷樂于下。</p>
<span class="zhushi" id="p329"><a class="gg-link" href="#p329" onclick="return changeColor(this);"></a>當辟射也。贊，佐也。遷，徙也。</span>
<p class="strong" id="p330"><a class="gg-link" href="#p330" onclick="return changeColor(this);"></a>弟子相工，如初入。降自西階，阼階下之東南，堂前三笴，西面北上坐。</p>
<span class="zhushi" id="p331"><a class="gg-link" href="#p331" onclick="return changeColor(this);"></a>笴，矢幹也。今文無南。</span>
<span class="jianshu" id="p332"><a class="gg-link" href="#p332" onclick="return changeColor(this);"></a><span class="yinwen">疏</span>「弟子」至「上坐」。○釋曰︰言「如初入」者，亦如上升堂時，相者亦在，左何瑟，面鼓，內弦，右手以如入升時也。云「笴，矢幹也」者，案<span class="shu-ming">矢人</span>注︰「矢幹長三尺。」是去堂九尺也。</span>
<p class="strong" id="p333"><a class="gg-link" href="#p333" onclick="return changeColor(this);"></a>樂正北面立于其南。</p>
<span class="zhushi" id="p334"><a class="gg-link" href="#p334" onclick="return changeColor(this);"></a>北面，鄉堂，不與工序也。</span>
<span class="jianshu" id="p335"><a class="gg-link" href="#p335" onclick="return changeColor(this);"></a><span class="yinwen">疏</span>「樂正」至「其南」。○注「北面」至「序也」。○釋曰︰云「不與工序也」者，工西面北上，以南北為序，樂正北面，則東西為列，故云不與工序也。</span>
<p class="strong" id="p336"><a class="gg-link" href="#p336" onclick="return changeColor(this);"></a>司射猶挾乘矢，以命三耦︰「各與其耦讓取弓矢，拾。」</p>
<span class="zhushi" id="p337"><a class="gg-link" href="#p337" onclick="return changeColor(this);"></a>猶，有故之辭。拾，更也。</span>
<span class="jianshu" id="p338"><a class="gg-link" href="#p338" onclick="return changeColor(this);"></a><span class="yinwen">疏</span>「司射」至「拾矢」。○注「猶有」至「更也」。○釋曰︰自此盡「取扑搢之以反位」，論司射誘射，教三耦射法之事。<span class="shu-ming">大射</span>有次，「三耦取弓矢於次」，注云︰「取弓矢不拾者，次中隱蔽處。」則此無次取弓矢。拾者，拾更也。遞取弓矢，見威儀故也。云「猶，有故之辭」者，前已云司射兼挾乘矢，此云「猶」是有故之辭，云此者，欲見司射恆執弓矢未改之意。</span>
<p class="strong" id="p339"><a class="gg-link" href="#p339" onclick="return changeColor(this);"></a>三耦皆袒、決、遂。有司左執弣，右執弦，而授弓。</p>
<span class="zhushi" id="p340"><a class="gg-link" href="#p340" onclick="return changeColor(this);"></a>有司，弟子納射器者也。凡納射器者，皆執以俟事。</span>
<span class="jianshu" id="p341"><a class="gg-link" href="#p341" onclick="return changeColor(this);"></a><span class="yinwen">疏</span>「三耦」至「授弓」。○注「有司」至「俟事」。○釋曰︰前有司請射，解為司馬。此有司為弟子者，以有事者皆有司，故鄭註解上有司請射與<span class="shu-ming">大射</span>為政請射同，故解為司馬。此經以納射器使弟子，不見出文，則弟子執射器入者，即使守之以授用者，故知有司還是弟子。是以鄭云「凡納射器者，皆執以俟事」。</span>
<p class="strong" id="p342"><a class="gg-link" href="#p342" onclick="return changeColor(this);"></a>遂授矢。</p>
<span class="zhushi" id="p343"><a class="gg-link" href="#p343" onclick="return changeColor(this);"></a>受於納矢而授之。</span>
<span class="jianshu" id="p344"><a class="gg-link" href="#p344" onclick="return changeColor(this);"></a><span class="yinwen">疏</span>「遂授矢」。○注「受於」至「授之」。○釋曰︰此授矢者，則上文有司授弓者，以其弟子執弓矢，故授弓訖復授矢。是以鄭云「受於納矢而授之」。</span>
<p class="strong" id="p345"><a class="gg-link" href="#p345" onclick="return changeColor(this);"></a>三耦皆執弓，搢三而挾一个。</p>
<span class="zhushi" id="p346"><a class="gg-link" href="#p346" onclick="return changeColor(this);"></a>未違俟處也。搢，插也，插於帶右。</span>
<span class="jianshu" id="p347"><a class="gg-link" href="#p347" onclick="return changeColor(this);"></a><span class="yinwen">疏</span>「三耦」至「一個」。○注「未違」至「帶右」。○釋曰︰上云「三耦俟于堂西」，又云「遂以比三耦於堂西」，此云「三耦皆執弓搢三而挾一個」，前后皆因前位，去未違俟處。下文乃云「三耦皆進，由司射之西，立于其西南，東面北上」，是移本位者也。云「搢，插也，插於帶右」者，以其左手執弓，右手抽矢而射，故知插於帶右，故<span class="shu-ming">詩</span>云「左旋右抽」是也。</span>
<p class="strong" id="p348"><a class="gg-link" href="#p348" onclick="return changeColor(this);"></a>司射先立于所設中之西南，東面。三耦皆進，由司射之西，立于其西南，東面北上而俟。</p>
<p class="strong" id="p349"><a class="gg-link" href="#p349" onclick="return changeColor(this);"></a>司射東面立于三耦之北，搢三而挾一个。</p>
<span class="zhushi" id="p350"><a class="gg-link" href="#p350" onclick="return changeColor(this);"></a>為當誘射也，固東面矣。復言之者，明卻時還。</span>
<span class="jianshu" id="p351"><a class="gg-link" href="#p351" onclick="return changeColor(this);"></a><span class="yinwen">疏</span>「司射」至「一個」。○注「為當」至「時還」。○釋曰︰云「固東面矣，復言之者，明郤時還」者，司射先在中西南，東面，今三耦立定，司射郤來向三耦之北，東面，明司射郤時，右還西南，東面也。</span>
<p class="strong" id="p352"><a class="gg-link" href="#p352" onclick="return changeColor(this);"></a>揖進，當階，北面揖。及階揖，升堂揖。豫則鉤楹內，堂則由楹外。當左物，北面揖。</p>
<span class="zhushi" id="p353"><a class="gg-link" href="#p353" onclick="return changeColor(this);"></a>鉤楹，繞楹而東也。序無室，可以深也。周立四代之學於國，而又以有虞氏之庠為鄉學。<span class="shu-ming">鄉飲酒義</span>曰「主人迎賓於庠門外」是也。庠之制，有堂有室也。今言豫者，謂州學也。讀如「成周宣榭災」之榭，<span class="shu-ming">周禮</span>作序。凡屋無室曰榭，宜從榭。州立榭者，下鄉也。左物，下物也。今文豫為序，序乃夏后氏之學，亦非也。</span>
<span class="jianshu" id="p354"><a class="gg-link" href="#p354" onclick="return changeColor(this);"></a><span class="yinwen">疏</span>「揖進」至「面揖」。○注「鉤楹」至「非也」。○釋曰︰凡行射禮耦，耦各相對揖，故司射誘射，發東面位，揖進，當西階北面揖，及階揖，升堂揖訖，東行向兩楹間，物須過西楹，是以豫則鉤楹內北過，以記云︰「序則物當棟。」物近北，故過由楹北也。堂則由楹外過而東行，以記云︰「堂則物當楣。」物近南，故過由楹南也。云「當左物」者，以南面為正，東為左物，北面又揖也。云「鉤楹，繞楹而東也」者，北而東也。云「序無室，可以深也」者，據州立序而言。云「周立四代之學於國」者，案<span class="shu-ming">王製</span>云︰有虞氏上庠下庠，夏后氏東序西序，殷人左學右學，周人東膠虞庠。周立四代者，通己為四代，但質家貴右，故虞殷大學在西郊，國小在國中。文家貴左，故夏周大學在國中王宮之東，國小在西郊。周所立前代學人，立虞、夏、殷三代大學。若然，則虞氏上庠，則周之國小為有虞氏之庠，製在西郊也。立殷之右學則瞽宗，周立之亦在西郊。立夏后氏之東序，則周之東膠立在王宮之東，以其改東序為東膠。東膠，二代名，故云周立四代學。<span class="shu-ming">文王世子</span>亦論四代學中學樂之事。云「而又以有虞氏之庠為鄉學」者，與周立虞庠同製，故引<span class="shu-ming">鄉飲酒義</span>為証鄉立庠之義也。云「庠之製，有堂有室也」者，則此篇云「堂則由楹外」，又記云「堂則物當楣」是也。<span class="shu-ming">論語</span>云︰「由也升堂矣，未入於室。」室堂相將，有室必有堂。言此者，見庠則室堂俱有，對榭則有堂無室也。云「今言豫者，謂州學也」者，<span class="shu-ming">周禮‧地官‧州長職</span>云「春秋以禮會民而射于序」是也。云「讀如‘成周宣榭災’之榭」者，案宣公十六年<span class="shu-ming">經</span>書︰「成周宣榭火。」彼雖不據學，以其無室，與<span class="shu-ming">爾雅</span>「無室曰榭」同，故引以為証也。云「<span class="shu-ming">周禮</span>作序」者，據<span class="shu-ming">州長職</span>文。云「凡屋無室曰榭，宜從榭」者，鄭廣解榭名。<span class="shu-ming">爾雅</span>云︰「闍謂之台，有木者謂之榭。」及成周宣榭，及此州立榭，皆是無室，故云「凡」以該之，不得從豫及序，故云宜從榭也。云「州立榭者，下鄉也」者，以其鄉之庠有室有堂，州榭則有堂無室，故云下鄉也。云「今文豫為序，序乃夏后氏之學，亦非也」，不從今文者，以其虞庠、夏序皆是有室，州之序則無室，故云「非」。言「亦」者，古文為豫已非，今文作夏后氏之序亦非。若然，<span class="shu-ming">禮記‧學記</span>及<span class="shu-ming">州長職</span>並下記皆作序，鄭不破之者，以鄉立虞庠，依虞有室，州立夏序，去室，猶取序名，是以鄭注<span class="shu-ming">州長</span>云「序，州黨之學也」，故不破之也。</span>
<p class="strong" id="p355"><a class="gg-link" href="#p355" onclick="return changeColor(this);"></a>及物揖。左足履物，不方足，還，視矦中，俯正足。</p>
<span class="zhushi" id="p356"><a class="gg-link" href="#p356" onclick="return changeColor(this);"></a>方猶併也。志在於射，左足至，右足還，並足則是立也。南面視矦之中，乃俯視並正其足。</span>
<span class="jianshu" id="p357"><a class="gg-link" href="#p357" onclick="return changeColor(this);"></a><span class="yinwen">疏</span>「及物」至「正足」。○注「方猶」至「其足」。○釋曰︰云「志在於射」者，解足未正先視矦中之意。言「左足至」者，解左足履物也。右足還並足則是立也者，解經不方足，還及正足之言。若然，云還時兼視矦中也。此不言畫物早晚，案<span class="shu-ming">大射</span>納射器之下，即言「工人、士與梓人升自北階兩楹間，疏數容弓，若丹，若墨，度尺而午」。此不言者，卑者文略，亦當在納射器后即畫之也。</span>
<p class="strong" id="p358"><a class="gg-link" href="#p358" onclick="return changeColor(this);"></a>不去旌。</p>
<span class="zhushi" id="p359"><a class="gg-link" href="#p359" onclick="return changeColor(this);"></a>以其不獲。</span>
<span class="jianshu" id="p360"><a class="gg-link" href="#p360" onclick="return changeColor(this);"></a><span class="yinwen">疏</span>「不去旌」。○注「以其不獲」。○釋曰︰以其旌擬唱獲，今以三耦誘射，不唱獲，故不去旌也。</span>
<p class="strong" id="p361"><a class="gg-link" href="#p361" onclick="return changeColor(this);"></a>誘射，</p>
<span class="zhushi" id="p362"><a class="gg-link" href="#p362" onclick="return changeColor(this);"></a>誘猶教也。</span>
<p class="strong" id="p363"><a class="gg-link" href="#p363" onclick="return changeColor(this);"></a>將乘矢。</p>
<span class="zhushi" id="p364"><a class="gg-link" href="#p364" onclick="return changeColor(this);"></a>將，行也。行四矢，象有事於四方。</span>
<span class="jianshu" id="p365"><a class="gg-link" href="#p365" onclick="return changeColor(this);"></a><span class="yinwen">疏</span>「將乘矢」。○注「將行」至「四方」。○釋曰︰云「象有事於四方」者，<span class="shu-ming">詩</span>云︰「四矢反兮，以御亂兮。」是四矢有事於四方。</span>
<p class="strong" id="p366"><a class="gg-link" href="#p366" onclick="return changeColor(this);"></a>執弓不挾，右執弦。</p>
<span class="zhushi" id="p367"><a class="gg-link" href="#p367" onclick="return changeColor(this);"></a>不挾，矢盡。</span>
<span class="jianshu" id="p368"><a class="gg-link" href="#p368" onclick="return changeColor(this);"></a><span class="yinwen">疏</span>「執弓」至「執弦」。○注「不挾矢盡」。○釋曰︰案上文司射將射時云「搢三而挾一个」，又云「將乘矢」，故知矢盡，空執弦也。</span>
<p class="strong" id="p369"><a class="gg-link" href="#p369" onclick="return changeColor(this);"></a>南面揖，揖如升射。降，出于其位南，適堂西，改取一个，挾之。</p>
<span class="zhushi" id="p370"><a class="gg-link" href="#p370" onclick="return changeColor(this);"></a>改，更也。不射而挾之，示有事也。今文曰適序西。</span>
<span class="jianshu" id="p371"><a class="gg-link" href="#p371" onclick="return changeColor(this);"></a><span class="yinwen">疏</span>「南面」至「挾之」。○釋曰︰云「出于其位南，適堂西」者，上文司射位設于所設中之西南，東面，今乃適位南，而北回適堂西者，取教眾耦威儀之法故也。云「改取一个，挾之」者，此不在西階而在堂西，故適堂西即云改取一个也。</span>
<p class="strong" id="p372"><a class="gg-link" href="#p372" onclick="return changeColor(this);"></a>遂適階西，取扑，搢之，以反位。</p>
<span class="zhushi" id="p373"><a class="gg-link" href="#p373" onclick="return changeColor(this);"></a>扑，所以撻犯教者。<span class="shu-ming">書</span>云︰「扑作教刑。」</span>
<span class="jianshu" id="p374"><a class="gg-link" href="#p374" onclick="return changeColor(this);"></a><span class="yinwen">疏</span>○注釋曰︰引<span class="shu-ming">書</span>者，<span class="shu-ming">舜典</span>文也。彼謂教學之刑，此為教射法，教雖不同，用扑是一，故引為証也。</span>
<p class="strong" id="p375"><a class="gg-link" href="#p375" onclick="return changeColor(this);"></a>司馬命獲者執旌以負矦。</p>
<span class="zhushi" id="p376"><a class="gg-link" href="#p376" onclick="return changeColor(this);"></a>欲令射者見矦與旌，深有志於中。</span>
<span class="jianshu" id="p377"><a class="gg-link" href="#p377" onclick="return changeColor(this);"></a><span class="yinwen">疏</span>「司馬」至「負矦」。○注「欲令」至「於中」。○釋曰︰自此盡「搢扑」，論三耦為第一番射法。云「欲令射者見矦與旌，深有志於中」者，凡射主欲中矦，使獲者舉旌唱獲，以是豫使見之，望深有志於中也。</span>
<p class="strong" id="p378"><a class="gg-link" href="#p378" onclick="return changeColor(this);"></a>獲者適矦，執旌負矦而俟。</p>
<span class="zhushi" id="p379"><a class="gg-link" href="#p379" onclick="return changeColor(this);"></a>俟，待也。今文俟為立。</span>
<span class="jianshu" id="p380"><a class="gg-link" href="#p380" onclick="return changeColor(this);"></a><span class="yinwen">疏</span>「獲者」至「而俟」。○釋曰︰俟，待也，而待者謂待司馬命去矦。</span>
<p class="strong" id="p381"><a class="gg-link" href="#p381" onclick="return changeColor(this);"></a>司射還，當上耦，西面作上耦射。</p>
<span class="zhushi" id="p382"><a class="gg-link" href="#p382" onclick="return changeColor(this);"></a>還，左還也。作，使也。</span>
<span class="jianshu" id="p383"><a class="gg-link" href="#p383" onclick="return changeColor(this);"></a><span class="yinwen">疏</span>「司射」至「耦射」。○注「還左還也」。○釋曰︰知「左還」者，經云「還當上耦」，上耦位在司射之西南，東面。司射還欲西面與上耦相當，故知左還回身當之取便可知也。</span>
<p class="strong" id="p384"><a class="gg-link" href="#p384" onclick="return changeColor(this);"></a>司射反位，上耦揖進，上射在左，並行。當階，北面揖，及階揖。上射先升三等，下射從之，中等。</p>
<span class="zhushi" id="p385"><a class="gg-link" href="#p385" onclick="return changeColor(this);"></a>中猶間也。</span>
<span class="jianshu" id="p386"><a class="gg-link" href="#p386" onclick="return changeColor(this);"></a><span class="yinwen">疏</span>「司射」至「中等」。○釋曰︰云「司射反位」者，反中西南，東面位也。</span>
<p class="strong" id="p387"><a class="gg-link" href="#p387" onclick="return changeColor(this);"></a>上射升堂，少左。下射升，上射揖，竝行。</p>
<span class="zhushi" id="p388"><a class="gg-link" href="#p388" onclick="return changeColor(this);"></a>竝，併也，併東行。</span>
<span class="jianshu" id="p389"><a class="gg-link" href="#p389" onclick="return changeColor(this);"></a><span class="yinwen">疏</span>「上射」至「並行」。○注「併東行」。○釋曰︰知並行並東行者，以其既言升，乃言並行，故知並東行向物也。云「少左」者，言上射先升，少左，避下射升階也。</span>
<p class="strong" id="p390"><a class="gg-link" href="#p390" onclick="return changeColor(this);"></a>皆當其物，北面揖，及物揖。皆左足履物，還，視矦中，合足而俟。</p>
<span class="jianshu" id="p391"><a class="gg-link" href="#p391" onclick="return changeColor(this);"></a><span class="yinwen">疏</span>「皆當」至「執弓」。○注「不決」至「不備」。○釋曰︰「皆左足履物」者，謂先以左足履物，東頭合足而俟，司馬命去矦。</span>
<p class="strong" id="p392"><a class="gg-link" href="#p392" onclick="return changeColor(this);"></a>司馬適堂西，不決、遂、袒，執弓。</p>
<span class="zhushi" id="p393"><a class="gg-link" href="#p393" onclick="return changeColor(this);"></a>不決遂，因不射，不備。</span>
<div><span style="background-color: #888888; color: #ffffff;">疏　○注釋曰：云「因不射，不備」，此決司射誘射行事，袒即決、遂，執弓挾矢，今司馬不射，故不備，直袒而已也。若然，<span class="shu-ming">大射</span>司馬正不射而袒，又復決、遂者，彼<span class="shu-ming">大射</span>志於射，故司馬正雖不射，袒復決、遂，以其不為射，仍不挾矢也。</span></div><div><span style="font-size: medium;"><span style="font-size: 14px; line-height: 14px;"><br/></span></span></div><p class="strong" id="p394"><a class="gg-link" href="#p394" onclick="return changeColor(this);"></a>出于司射之南，升自西階，鉤楹，由上射之後，西南面立于物間。右執簫，南揚弓，命去矦。</p>
<span class="zhushi" id="p395"><a class="gg-link" href="#p395" onclick="return changeColor(this);"></a>鉤楹，以當由上射者之後也。簫，弓末也。<span class="shu-ming">大射</span>曰︰「左執弣。」揚猶舉也。</span>
<span class="jianshu" id="p396"><a class="gg-link" href="#p396" onclick="return changeColor(this);"></a><span class="yinwen">疏</span>「出于」至「去矦」。○注「鉤楹」至「舉也」。○釋曰︰「鉤楹」者，於西楹西而北，東行過。由上射之后，乃西南面立于物間者，欲取南揚弓，向矦便故也。右執簫者，不可一手揚弓，故引<span class="shu-ming">大射</span>曰左手執弣，左當卻手，則右執簫者，右當覆手也。</span>
<p class="strong" id="p397"><a class="gg-link" href="#p397" onclick="return changeColor(this);"></a>獲者執旌許諾，聲不絕，以至於乏，坐，東面偃旌，興而俟。</p>
<span class="zhushi" id="p398"><a class="gg-link" href="#p398" onclick="return changeColor(this);"></a>聲不絕，不以宮商，不絕而已。鄉射威儀省。偃猶仆也。</span>
<span class="jianshu" id="p399"><a class="gg-link" href="#p399" onclick="return changeColor(this);"></a><span class="yinwen">疏</span>「獲者」至「而俟」。○注「聲不」至「仆也」。○釋曰︰云「而俟」者，待射者發矢當坐，故下云「獲者坐而獲也」。云「鄉射威儀省」者，決<span class="shu-ming">大射</span>云︰「負矦皆許諾，以宮趨，直西及乏南，又諾以商，至乏，聲止。」是其唱諾為宮商，是其威儀多，此至者，威儀省故也。</span>
<p class="strong" id="p400"><a class="gg-link" href="#p400" onclick="return changeColor(this);"></a>司馬出于下射之南，還其後，降自西階，反由司射之南，適堂西，釋弓，襲，反位，立于司射之南。</p>
<span class="zhushi" id="p401"><a class="gg-link" href="#p401" onclick="return changeColor(this);"></a>圍下射者，明為二人命去矦。</span>
<span class="jianshu" id="p402"><a class="gg-link" href="#p402" onclick="return changeColor(this);"></a><span class="yinwen">疏</span>「司馬」至「之南」。○注「圍下」至「去矦」。○釋曰︰司馬由上射之後立於物間，命去矦訖，物間南行，西向，適階降，是其順矣。今命去矦訖，乃圍下射之後，繞下射之東南行，而適西階去。若出物適西行，則似直為上射命去矦，是以並下射圍繞之，明為二人命去矦也。</span>
<p class="strong" id="p403"><a class="gg-link" href="#p403" onclick="return changeColor(this);"></a>司射進，與司馬交于階前，相左，由堂下西階之東，北面視上射。命曰︰「無射獲，無獵獲。」上射揖，司射退，反位。</p>
<span class="zhushi" id="p404"><a class="gg-link" href="#p404" onclick="return changeColor(this);"></a>射獲，謂矢中人也。獵，矢從傍。</span>
<span class="jianshu" id="p405"><a class="gg-link" href="#p405" onclick="return changeColor(this);"></a><span class="yinwen">疏</span>「司射」至「反位」。○注「射獲」至「從傍」。○釋曰︰云「交于階前，相左」者，既云司射與司馬交于階前相左，乃云由堂下西階繞東北面，則相左之時在西階之西。司馬由北而西行，司射由南而東行，各以左相迎，故云相左也。司射既不升堂，不得云司射向北，司馬向南，而相左也。云「射獲，謂矢中人也」者，人謂獲者，亦以事名。云「獵，矢從傍」者，謂從乏傍也。</span>
<p class="strong" id="p406"><a class="gg-link" href="#p406" onclick="return changeColor(this);"></a>乃射。上射既發，挾弓矢，而后下射射，拾發，以將乘矢。</p>
<span class="zhushi" id="p407"><a class="gg-link" href="#p407" onclick="return changeColor(this);"></a>后後也，當從后。</span>
<span class="jianshu" id="p408"><a class="gg-link" href="#p408" onclick="return changeColor(this);"></a><span class="yinwen">疏</span>「乃射」至「乘矢」。○注「古文」至「從后」。○釋曰︰引<span class="shu-ming">孝經說</span>，取<span class="shu-ming">孝經緯‧援神契</span>文。彼說<span class="shu-ming">孝經</span>云「然後能保其社稷」之等，皆作后，后者，後也，故不從古文後，是以云「當從后」。</span>
<p class="strong" id="p409"><a class="gg-link" href="#p409" onclick="return changeColor(this);"></a>獲者坐而獲。</p>
<span class="zhushi" id="p410"><a class="gg-link" href="#p410" onclick="return changeColor(this);"></a>射者中，則大言獲。獲，得也。射，講武田之類，是以中為獲也。</span>
<span class="jianshu" id="p411"><a class="gg-link" href="#p411" onclick="return changeColor(this);"></a><span class="yinwen">疏</span>「獲者坐而獲」。○注「射者」至「獲也」。○釋曰︰此未釋算，故下經云「獲而未釋獲」，鄭云「但大言獲，未釋其算」是也。云「獲，得也。射，講武田之類，是以中為獲也」者，<span class="shu-ming">詩</span>云「舍拔則獲」，謂射著禽獸為獲，獲則得也。戰伐得囚俘亦曰獲，射著正鵠亦曰獲，但「舉旌以宮」大言獲也，「偃旌以商」小言獲也。</span>
<p class="strong" id="p412"><a class="gg-link" href="#p412" onclick="return changeColor(this);"></a>舉旌以宮，偃旌以商。</p>
<span class="zhushi" id="p413"><a class="gg-link" href="#p413" onclick="return changeColor(this);"></a>宮為君，商為臣，聲和律呂相生。</span>
<span class="jianshu" id="p414"><a class="gg-link" href="#p414" onclick="return changeColor(this);"></a><span class="yinwen">疏</span>注「宮為」至「相生」。○釋曰︰宮為君，商為臣，<span class="shu-ming">禮記‧樂記</span>文。宮數八十一，數最濁，故為君，配中央土。商數七十二，次君，故為臣，配西方金。云「聲和律呂相生」者，以其以黃鍾之初九，下生林鍾之初六，林鍾又上生大蔟之九二。初九與九二雖非以次相生，大蔟亦由黃鍾所生，故云聲和由律呂相生。故舉旌以宮，偃旌以商，不取其餘律呂也。</span>
<p class="strong" id="p415"><a class="gg-link" href="#p415" onclick="return changeColor(this);"></a>獲而未釋獲。</p>
<span class="zhushi" id="p416"><a class="gg-link" href="#p416" onclick="return changeColor(this);"></a>但大言獲，未釋其算。</span>
<p class="strong" id="p417"><a class="gg-link" href="#p417" onclick="return changeColor(this);"></a>卒射，皆執弓，不挾，南面揖，揖如升射。</p>
<span class="zhushi" id="p418"><a class="gg-link" href="#p418" onclick="return changeColor(this);"></a>不挾，亦右執弦，如司射。</span>
<p class="strong" id="p419"><a class="gg-link" href="#p419" onclick="return changeColor(this);"></a>上射降三等，下射少右，從之，中等，竝行，上射於左。</p>
<span class="zhushi" id="p420"><a class="gg-link" href="#p420" onclick="return changeColor(this);"></a>降，下。</span>
<span class="jianshu" id="p421"><a class="gg-link" href="#p421" onclick="return changeColor(this);"></a><span class="yinwen">疏</span>「上射」至「於左」。○釋曰︰此上射、下射升與降，皆上射為先。又上射升降皆在左。</span>
<p class="strong" id="p422"><a class="gg-link" href="#p422" onclick="return changeColor(this);"></a>與升射者相左，交于階前，相揖。由司馬之南適堂西，釋弓，說決拾，襲而俟于堂西，南面，東上。三耦卒射，亦如之。</p>
<p class="strong" id="p423"><a class="gg-link" href="#p423" onclick="return changeColor(this);"></a>司射去扑，倚于西階之西，升堂，北面告于賓，曰︰「三耦卒射。」</p>
<span class="zhushi" id="p424"><a class="gg-link" href="#p424" onclick="return changeColor(this);"></a>去扑乃升，不敢佩刑器即尊者之側。</span>
<span class="jianshu" id="p425"><a class="gg-link" href="#p425" onclick="return changeColor(this);"></a><span class="yinwen">疏</span>「與升」至「卒射」。○注「去扑」至「之側」。○釋曰︰云「不敢佩刑器即尊者之側」者，此司射將升堂即賓前，故去扑於階西，乃升，是不敢佩刑器即於尊者之側也。<span class="shu-ming">大射</span>︰「司射去扑，倚于階西，適阼階下，北面告于公曰︰三耦卒射。」不升堂亦去扑者，國君尊，雖堂下亦去扑也。</span>
<p class="strong" id="p426"><a class="gg-link" href="#p426" onclick="return changeColor(this);"></a>賓揖。</p>
<span class="zhushi" id="p427"><a class="gg-link" href="#p427" onclick="return changeColor(this);"></a>以揖然之。</span>
<span class="jianshu" id="p428"><a class="gg-link" href="#p428" onclick="return changeColor(this);"></a><span class="yinwen">疏</span>「賓揖」。○注「以揖然之」。○釋曰︰<span class="shu-ming">大射</span>司射告公三耦卒射，不見公揖，然之者，公尊故也。</span>
<p class="strong" id="p429"><a class="gg-link" href="#p429" onclick="return changeColor(this);"></a>司射降，搢扑，反位。司馬適堂西。袒，執弓，由其位南進，與司射交于階前，相左，升自西階，鉤楹，自右物之後，立于物間，西南面，揖弓，命取矢。</p>
<span class="zhushi" id="p430"><a class="gg-link" href="#p430" onclick="return changeColor(this);"></a>揖，推之也。</span>
<span class="jianshu" id="p431"><a class="gg-link" href="#p431" onclick="return changeColor(this);"></a><span class="yinwen">疏</span>○釋曰︰自此盡「加於楅」，論三耦射訖取矢之事。注釋曰︰推手曰揖，引手曰厭，故<span class="shu-ming">周禮‧司儀</span>天揖、時揖、土揖，鄭注皆以「推手」解之，是以推手為揖。但揖弓者向矦而揖之，以其命取矢故也。揚弓者，向乏而揚之，以其命去矦故也。</span>
<p class="strong" id="p432"><a class="gg-link" href="#p432" onclick="return changeColor(this);"></a>獲者執旌許諾，聲不絕，以旌負矦而俟。</p>
<span class="zhushi" id="p433"><a class="gg-link" href="#p433" onclick="return changeColor(this);"></a>俟弟子取矢，以旌指教之。</span>
<span class="jianshu" id="p434"><a class="gg-link" href="#p434" onclick="return changeColor(this);"></a><span class="yinwen">疏</span>注「俟弟」至「教之」。○釋曰︰此即下文弟子取矢，委于楅是也。</span>
<p class="strong" id="p435"><a class="gg-link" href="#p435" onclick="return changeColor(this);"></a>司馬出于左物之南，還其後，降自西階，遂適堂前，北面立于所設楅之南，命弟子設楅。</p>
<span class="zhushi" id="p436"><a class="gg-link" href="#p436" onclick="return changeColor(this);"></a>楅猶幅也，所以承笴矢者。</span>
<span class="jianshu" id="p437"><a class="gg-link" href="#p437" onclick="return changeColor(this);"></a><span class="yinwen">疏</span>○注釋曰︰云「楅猶幅也」訓楅為幅者，義取若布帛有邊幅，整齊之意，故云「所以承笴齊矢」，即下云「委于楅北括」。又<span class="shu-ming">大射</span>云︰「既拾取矢，梱之。」注云︰「梱，齊等之。」是其承笴也。</span>
<p class="strong" id="p438"><a class="gg-link" href="#p438" onclick="return changeColor(this);"></a>乃設楅于中庭，南當洗，東肆。</p>
<span class="zhushi" id="p439"><a class="gg-link" href="#p439" onclick="return changeColor(this);"></a>東肆，統於賓。</span>
<span class="jianshu" id="p440"><a class="gg-link" href="#p440" onclick="return changeColor(this);"></a><span class="yinwen">疏</span>「乃設」至「東肆」。○注「東肆統於賓」。○釋曰︰此弟子設楅之時，司馬教之，故<span class="shu-ming">大射</span>云︰「小臣師設楅。司馬正東面以弓為畢。」鄭注云︰「畢，所以教助執事者。」明此亦然。云「東肆，統於賓」者，然則楅有首尾，故下記云︰「楅長如笴，博三寸，濃寸有半，龍首。」鄭注云︰「兩端為龍首。」若然，則有首無尾。而言西上者，應有刻飾，記之為首尾也。</span>
<p class="strong" id="p441"><a class="gg-link" href="#p441" onclick="return changeColor(this);"></a>司馬由司射之南退，釋弓于堂西，襲，反位。弟子取矢，北面坐委于楅，北括，乃退。司馬襲進，當楅南，北面坐，左右撫矢而乘之。</p>
<span class="zhushi" id="p442"><a class="gg-link" href="#p442" onclick="return changeColor(this);"></a>撫，拊之也。就委矢，左右手撫而四四數分之也。上既言襲矣，復言之者，嫌有事即袒也。凡事升堂乃袒。</span>
<span class="jianshu" id="p443"><a class="gg-link" href="#p443" onclick="return changeColor(this);"></a><span class="yinwen">疏</span>「司馬」至「乘之」。○注「撫拊」至「乃袒」。○釋曰︰云「司射之南退，釋弓」者，司馬往堂西釋弓，還依三耦所行之處，亦取威儀進止之事，故曰司射之南也。云「委矢于楅，北括」者，順射時矢南行故也。云「撫，拊之也」者，言撫者，撫拍之義，言拊者，取拊近之理，故轉從拊也。云「就委矢，左右手撫而四四數分之也」者，謂司馬北面就所委矢之南，北面以右手撫四矢，於東以之手撫四矢，於西是四四數而分之也。云「上既言襲矣，復言之者，嫌有事即袒也」者，案上文命弟子設楅，退時已襲，今復言襲進者，嫌有事則袒，故重言之也。云「凡事升堂乃袒」者，堂下雖有事亦不袒，若司射不問堂上、堂下，有事即袒。司馬與司射遞行事，恐同，故明之也。</span>
<p class="strong" id="p444"><a class="gg-link" href="#p444" onclick="return changeColor(this);"></a>若矢不備，則司馬又袒執弓如初，升，命曰︰「取矢不索。」</p>
<span class="zhushi" id="p445"><a class="gg-link" href="#p445" onclick="return changeColor(this);"></a>索猶盡也。</span>
<p class="strong" id="p446"><a class="gg-link" href="#p446" onclick="return changeColor(this);"></a>弟子自西方應曰︰「諾。」乃復求矢，加于楅。</p>
<span class="zhushi" id="p447"><a class="gg-link" href="#p447" onclick="return changeColor(this);"></a>增故曰加。曏獲者許諾，至此弟子曰諾，事同，互相明。</span>
<span class="jianshu" id="p448"><a class="gg-link" href="#p448" onclick="return changeColor(this);"></a><span class="yinwen">疏</span>注「增故」至「相明」。○釋曰︰上言獲者執旌許諾，故曰「曏獲者許諾」，至此弟子曰諾，以其事同，互相明也。言「互」者，獲者執旌許諾，不言弟子許諾，則弟子亦許諾。此直言弟子自西方應曰諾，不言獲者應諾，則獲者亦應諾可知，以其事同，省文，故互相明之。</span>
<p class="strong" id="p449"><a class="gg-link" href="#p449" onclick="return changeColor(this);"></a>司射倚扑于階西，升，請射于賓，如初。賓許諾。</p>
<p class="strong" id="p450"><a class="gg-link" href="#p450" onclick="return changeColor(this);"></a>賓、主人、大夫若皆與射，則遂告于賓，適阼階上告于主人，主人與賓為耦。</p>
<span class="zhushi" id="p451"><a class="gg-link" href="#p451" onclick="return changeColor(this);"></a>言若者，或射或否，在時欲耳。射者繹己之志，君子務焉。大夫，遵者也。告賓曰︰「主人御于子。」告主人曰︰「子與賓射。」</span>
<span class="jianshu" id="p452"><a class="gg-link" href="#p452" onclick="return changeColor(this);"></a><span class="yinwen">疏</span>「司射」至「為耦」。○注「言若」至「賓射」。○釋曰︰自此盡「比眾耦辯」，論次番將射比眾耦之事。但射禮三而止，第一番直司射與三耦誘射，不釋算；第二番三耦與眾耦俱射，釋算；第三番兼有作樂為射節。云「言若者，或射或否」者，以「若」是不定之辭，故知或射或否。射者繹己之志者，<span class="shu-ming">禮記‧射義</span>文，繹謂陳己之志意也。云「大夫，遵者也」者，上云大夫有遵者是也，故與賓主同在任情之限。云「告賓曰︰‘主人御于子。’告主人曰︰‘子與賓射’」，此約下大夫與士射之辭，以賓比大夫，以主人比士，尊賓之義也。</span>
<p class="strong" id="p453"><a class="gg-link" href="#p453" onclick="return changeColor(this);"></a>遂告于大夫，大夫雖眾，皆與士為耦。以耦告于大夫，曰︰「某御於子。」</p>
<span class="zhushi" id="p454"><a class="gg-link" href="#p454" onclick="return changeColor(this);"></a>大夫皆與士為耦，謙也。來觀禮，同爵自相與耦，則嫌自尊別也。大夫為下射而云御於子，尊大夫也。士謂眾賓之在下者，及群士來觀禮者也。禮，一命已下，齒於鄉里。</span>
<span class="jianshu" id="p455"><a class="gg-link" href="#p455" onclick="return changeColor(this);"></a><span class="yinwen">疏</span>「遂告」至「於子」。○注「大夫」至「鄉里」。○釋曰︰云「大夫為下射，而云御於子，尊大夫也」者，上命三耦云︰命上射曰某御於子，命下射曰子與某子射。今命大夫云某御于子，與上射同者，尊大夫也。大夫雖為下射，其辭不與下射同也。云「士謂眾賓之在下者」，言眾賓則與賓俱來者也。下記云︰「大夫與，則公士為賓。」鄭注云︰「公士，在官之士。」則眾賓之內亦有士矣，與賓俱至，則得主人之所命者也。其將射而至者，非主人之所命，直來觀禮者也。但是一命已下，莫問先后而至，皆齒于堂下，故鄭總云︰「士謂眾賓之在下者及群士來觀禮者也。」云「<span class="shu-ming">禮</span>一命以下，齒于鄉里」者，<span class="shu-ming">周禮</span>黨正禮十月行正齒位之禮云︰「一命齒于鄉里，再命齒于父族，三命不齒。」案<span class="shu-ming">鄉飲酒</span>注云「此篇無正齒位之禮」，則鄉射先行鄉飲酒之禮，亦無正齒位之法。而云一命以下齒于鄉里者，<span class="shu-ming">鄉飲酒</span>、<span class="shu-ming">鄉射</span>雖無正齒位之禮，士立于下，是以一命者在下，與鄉里齒，是其常法。諸矦之士無再命以上，若為公卿大夫，自在尊東，為遵也。言士與眾賓之在下者，則堂上三賓不與大夫為耦矣，亦皆射，故下文云「眾賓與射者皆降」是也。</span>
<p class="strong" id="p456"><a class="gg-link" href="#p456" onclick="return changeColor(this);"></a>西階上北面作眾賓射。</p>
<span class="zhushi" id="p457"><a class="gg-link" href="#p457" onclick="return changeColor(this);"></a>作，使。</span>
<p class="strong" id="p458"><a class="gg-link" href="#p458" onclick="return changeColor(this);"></a>司射降，搢扑，由司馬之南適堂西，立，比眾耦。</p>
<span class="zhushi" id="p459"><a class="gg-link" href="#p459" onclick="return changeColor(this);"></a>眾耦，大夫耦及眾賓也。命大夫之耦曰︰「子與某子射。」其命眾耦如三耦。</span>
<span class="jianshu" id="p460"><a class="gg-link" href="#p460" onclick="return changeColor(this);"></a><span class="yinwen">疏</span>「司射」至「眾耦」。○注「眾耦」至「三耦」。○釋曰︰云「眾耦，大夫耦及眾賓也」者，言大夫之耦，唯謂堂下之士，言眾賓，則兼堂上三賓，故下云眾賓皆降。云「命大夫之耦曰︰子與某總射」，此即上文命下射之辭也。云「其命眾耦如三耦」者，上命三耦云「命上射曰某御於子，命下射曰子與某子射」是也。以其俱是士，故命辭同。</span>
<p class="strong" id="p461"><a class="gg-link" href="#p461" onclick="return changeColor(this);"></a>眾賓將與射者皆降，由司馬之南適堂西，繼三耦而立，東上。大夫之耦為上，若有東面者，則北上。</p>
<span class="zhushi" id="p462"><a class="gg-link" href="#p462" onclick="return changeColor(this);"></a>言若有者，大夫士來觀禮及眾賓多，無數也。</span>
<span class="jianshu" id="p463"><a class="gg-link" href="#p463" onclick="return changeColor(this);"></a><span class="yinwen">疏</span>「眾賓」至「北上」。○注「言若」至「數也」。○釋曰︰言由司馬之南適堂西者，上文司馬位在司射之南、東面是也。云「多，無數也」者，以其言「若」，亦是不定之辭，故無常數也。眾賓若少，以南面為正，若多不受，則西邊東面，北上。若然，大夫來在尊東為遵，而此言之者，鄭總解來觀禮之意，不謂大夫輒在此位也。</span>
<p class="strong" id="p464"><a class="gg-link" href="#p464" onclick="return changeColor(this);"></a>賓、主人與大夫皆未降。</p>
<span class="zhushi" id="p465"><a class="gg-link" href="#p465" onclick="return changeColor(this);"></a>言未降者，見其志在射。</span>
<span class="jianshu" id="p466"><a class="gg-link" href="#p466" onclick="return changeColor(this);"></a><span class="yinwen">疏</span>「賓主」至「未降」。○注「言未」至「在射」。○釋曰︰言「未降」，后有降階之理，故下云「三耦卒射。賓、主人、大夫揖，皆由其階降」。與耦俱升射也。言「志在射」者，以其射在於堂上故也。</span>
<p class="strong" id="p467"><a class="gg-link" href="#p467" onclick="return changeColor(this);"></a>司射乃比眾耦，辯。</p>
<span class="zhushi" id="p468"><a class="gg-link" href="#p468" onclick="return changeColor(this);"></a>眾賓射者降，比之，耦乃徧。</span>
<span class="jianshu" id="p469"><a class="gg-link" href="#p469" onclick="return changeColor(this);"></a><span class="yinwen">疏</span>「司射」至「耦辯」。○注「眾賓」至「乃遍」。○釋曰︰云「眾賓射者降，比之，耦乃遍」者，以上文司射降比眾耦，下文乃云眾賓將與射者皆降，鄭恐眾賓堂上后降者不比，故兼堂上后降亦比，乃遍也。</span>
<p class="strong" id="p470"><a class="gg-link" href="#p470" onclick="return changeColor(this);"></a>遂命三耦拾取矢，司射反位。</p>
<span class="zhushi" id="p471"><a class="gg-link" href="#p471" onclick="return changeColor(this);"></a>反位者，俟其袒、決、遂來。</span>
<span class="jianshu" id="p472"><a class="gg-link" href="#p472" onclick="return changeColor(this);"></a><span class="yinwen">疏</span>「遂命」至「反位」。○注「反位」至「遂來」。○釋曰︰自此盡「為上」，論拾取矢並眾耦皆就射位之事。云「反位者，俟其袒、決、遂來」者，下文云「三耦拾取矢，進立于司馬之西南」是也。此司射反位，不言先下，將欲為下番射。司射堂西命三耦及眾賓，皆袒、決、遂，執弓就位，司射先反位。鄭注云︰言先三耦及眾賓，曏不言先三耦，未有拾取矢位，無所先。以此言之，明言先反者，對未反位之辭俱有位。得言先，若一有一無，不得言先，即此文。是以下文注決此也。若俱無，亦得言先，故上云司射比三耦於堂西。云「司射先立於所設中之西南，東面。三耦皆進，由司射之西，立于其西南，東面北上而俟」，是其皆未有位，亦得言先。</span>
<p class="strong" id="p473"><a class="gg-link" href="#p473" onclick="return changeColor(this);"></a>三耦拾取矢，皆袒、決、遂，執弓，進立于司馬之西南。</p>
<span class="zhushi" id="p474"><a class="gg-link" href="#p474" onclick="return changeColor(this);"></a>必袒、決、遂者，明將有射事。</span>
<span class="jianshu" id="p475"><a class="gg-link" href="#p475" onclick="return changeColor(this);"></a><span class="yinwen">疏</span>「三耦」至「西南」。○注「必袒」至「射事」。○釋曰︰「立于司馬之西南」者，案上司射位在中西南，司馬位在司射南，今立于司馬之西南，亦東面北上也。云「必袒、決、遂者，明將有射事」者，始取未有射事而袒、決、遂者，以其取矢即訖有射，故豫著之，故云將有射事也。</span>
<p class="strong" id="p476"><a class="gg-link" href="#p476" onclick="return changeColor(this);"></a>司射作上耦取矢。</p>
<span class="zhushi" id="p477"><a class="gg-link" href="#p477" onclick="return changeColor(this);"></a>作之者，還當上耦，如作射。</span>
<span class="jianshu" id="p478"><a class="gg-link" href="#p478" onclick="return changeColor(this);"></a><span class="yinwen">疏</span>「司射」至「取矢」。○注「作之」至「作射」。○釋曰︰案上文司射作射之時左還，當上耦西面作上耦射。今作取矢亦如之，故云「還當上耦如作射」。</span>
<p class="strong" id="p479"><a class="gg-link" href="#p479" onclick="return changeColor(this);"></a>司射反位，上耦揖進，當楅北面揖，及楅揖。</p>
<span class="zhushi" id="p480"><a class="gg-link" href="#p480" onclick="return changeColor(this);"></a>當楅，楅正南之東西。</span>
<span class="jianshu" id="p481"><a class="gg-link" href="#p481" onclick="return changeColor(this);"></a><span class="yinwen">疏</span>○注釋曰︰此上耦發位東行時，一南一北並行。及將至楅南，下耦在南，稍進，當前楅南，俱北面揖，其時上射稍西，下射稍東，東西相當，故云「當楅正南之東西」也。</span>
<p class="strong" id="p482"><a class="gg-link" href="#p482" onclick="return changeColor(this);"></a>上射東面，下射西面。上射揖進，坐，橫弓，卻手自弓下取一个，兼諸弣，順羽，且興，執弦而左還，退反位，東面揖。</p>
<span class="zhushi" id="p483"><a class="gg-link" href="#p483" onclick="return changeColor(this);"></a>橫弓者，南踣弓也。卻手由弓下取矢者，以左手在弓表，右手從裏取之，便也。兼并矢於弣，當順羽，既又當執弦也。順羽者，手放而下，備不整理也。不言毋周，在阼非君，周可也。</span>
<span class="jianshu" id="p484"><a class="gg-link" href="#p484" onclick="return changeColor(this);"></a><span class="yinwen">疏</span>「上射」至「面揖」。○注「橫弓」至「可也」。○釋曰︰言「順羽且興」者，謂以右手順羽之時則興，故云且興也。言「左還」者，以左手向外而西回。「東面揖」者，揖下射，使取矢也。云「橫弓者，南踣弓也」者，覆左手以執弓，卻右手以取矢便，故知不北踣弓也。云「以左手在弓表」者，表，弓背也，覆手以執背，故云左手在弓表。云「右手從裡取之，便也」者，覆手在表執弓，右手郤在裡取矢，故云便也。云「不言毋周，在阼非君，周可也」者，案<span class="shu-ming">大射</span>云︰「左旋，毋周，反面揖。」鄭注云︰「左還，反其位。毋周，右還而反東面也。君在阼，還周則下射將背之。」此直云左還反位，不言毋周，明還周可也。鄭云下射將背之，則上射背左還，毋周也。</span>
<p class="strong" id="p485"><a class="gg-link" href="#p485" onclick="return changeColor(this);"></a>下射進，坐，橫弓，覆手自弓上取一个，興，其他如上射。</p>
<span class="zhushi" id="p486"><a class="gg-link" href="#p486" onclick="return changeColor(this);"></a>覆手由弓上取矢者，以左手在弓裡，右手從表取之，亦便。</span>
<span class="jianshu" id="p487"><a class="gg-link" href="#p487" onclick="return changeColor(this);"></a><span class="yinwen">疏</span>「下射」至「上射」。○注「覆手」至「亦便」。○釋曰︰云「以左手在弓裡，右手從表取之，亦便」者，上射在西云南踣弓，此不云踣弓，則亦南踣弓。知者，以其亦用左手執弓，覆右手取矢，則執弓卻左手可知。既仰左手向上執弓而南踣，故用右手弓上向下取矢，亦便也。</span>
<p class="strong" id="p488"><a class="gg-link" href="#p488" onclick="return changeColor(this);"></a>既拾取乘矢，揖，皆左還，南面揖，皆少進，當楅南，皆左還，北面，搢三挾一个。</p>
<span class="zhushi" id="p489"><a class="gg-link" href="#p489" onclick="return changeColor(this);"></a>楅南，鄉當楅之位。</span>
<span class="jianshu" id="p490"><a class="gg-link" href="#p490" onclick="return changeColor(this);"></a><span class="yinwen">疏</span>「既拾」至「一個」。○注「楅南」至「之位」。○釋曰︰云「楅南，鄉當楅之位」者，上云進當楅北面揖，今至此位，皆還北面也。</span>
<p class="strong" id="p491"><a class="gg-link" href="#p491" onclick="return changeColor(this);"></a>揖，皆左還，上射於右。</p>
<span class="zhushi" id="p492"><a class="gg-link" href="#p492" onclick="return changeColor(this);"></a>上射轉居右，便其反位也。下射左還，少南行，乃西面。</span>
<span class="jianshu" id="p493"><a class="gg-link" href="#p493" onclick="return changeColor(this);"></a><span class="yinwen">疏</span>「揖皆」至「於右」。○注「上射」至「西面」。○釋曰︰云「上射轉居右，便其反位也」者，此決射時升降，上射皆居左。彼自堂西，不復庭位故也。此復庭位，故上射轉在右，是以鄭云便其反位也。云「下射左還，少南行，乃西面」者，以其初北面時，東西相當，今西行，宜並，故下射少南行，乃西面取並行故也。</span>
<p class="strong" id="p494"><a class="gg-link" href="#p494" onclick="return changeColor(this);"></a>與進者相左，相揖，反位。</p>
<span class="zhushi" id="p495"><a class="gg-link" href="#p495" onclick="return changeColor(this);"></a>相左皆由進者之北。</span>
<span class="jianshu" id="p496"><a class="gg-link" href="#p496" onclick="return changeColor(this);"></a><span class="yinwen">疏</span>「與進」至「反位」。○注「相左」至「之北」。○釋曰︰云「由進者之北」者，以其進取矢者東行，此則西行，由進者之北則得相左也。</span>
<p class="strong" id="p497"><a class="gg-link" href="#p497" onclick="return changeColor(this);"></a>三耦拾取矢，亦如之。後者遂取誘射之矢，兼乘矢而取之，以授有司于西方，而后反位。</p>
<span class="zhushi" id="p498"><a class="gg-link" href="#p498" onclick="return changeColor(this);"></a>取誘射之矢，挾五个，弟子逆受於東面位之後。</span>
<span class="jianshu" id="p499"><a class="gg-link" href="#p499" onclick="return changeColor(this);"></a><span class="yinwen">疏</span>「三耦」至「反位」。○注「取誘」至「之后」。○釋曰︰云「三耦拾取矢亦如之」者，上云三耦之中，上耦外而言之。云「取誘射之矢，挾五個」者，以其前拾取矢皆進三挾一個，乃反位。此則先取四矢，亦搢三挾一个，乃並取誘射四矢，兼挾之，故五個也。云「弟子逆受於東面位之后」者，弟子即納射器者，因留主授受於堂西西方，今見下耦將司射矢來向位，仍西面，弟子即往逆受之訖，下射乃反東面，故云「授有司于西方而后反位」，謂反向東面位，是以鄭亦云「弟子逆受於東面位之后」也。</span>
<p class="strong" id="p500"><a class="gg-link" href="#p500" onclick="return changeColor(this);"></a>眾賓未拾取矢，皆袒、決、遂，執弓，搢三挾一个，由堂西進，繼三耦之南而立，東面，北上，大夫之耦為上。</p>
<span class="zhushi" id="p501"><a class="gg-link" href="#p501" onclick="return changeColor(this);"></a>未猶不也。眾賓不拾者，未射，無楅上矢也。言此者，嫌眾賓三耦同倫，初時有射者，後乃射有拾取矢，禮也。</span>
<span class="jianshu" id="p502"><a class="gg-link" href="#p502" onclick="return changeColor(this);"></a><span class="yinwen">疏</span>「眾賓」至「為上」。○注「未猶」至「禮也」。○釋曰︰云「未猶不也」者，若言未，謂此第一番初時，未有拾取矢，禮以其第一番唯有三耦射，無賓射法，不得云未。是以轉為不以其全，不拾取矢也。云「言此者，嫌眾賓三耦同倫，初時有射」者，此解經云眾賓不拾之意有此嫌，故明之。云「后乃射有拾取矢，禮也」者，據第三番眾賓乃射，自然有楅上拾取矢禮，後文見之也。</span>
<p class="strong" id="p503"><a class="gg-link" href="#p503" onclick="return changeColor(this);"></a>司射作射如初，一耦揖升如初。司馬命去矦，獲者許諾。司馬降，釋弓反位。司射猶挾一个，去扑，與司馬交于階前，升，請釋獲于賓。</p>
<span class="zhushi" id="p504"><a class="gg-link" href="#p504" onclick="return changeColor(this);"></a>猶，有故之辭。司射既誘射，恆執弓挾矢以掌射事，備尚未知，當教之也。今三耦卒射，眾足以知之矣。猶挾之者，君子不必也。</span>
<span class="jianshu" id="p505"><a class="gg-link" href="#p505" onclick="return changeColor(this);"></a><span class="yinwen">疏</span>「司射」至「于賓」。○注「猶有」至「必也」。○釋曰︰自此盡「共而俟」，論第二番射之事。案<span class="shu-ming">大射</span>第二番射，司馬命去矦云如初。此司馬命去矦，不言如初者，此臣禮，威儀省。司馬初命去矦時，獲者許諾，聲不絕，以至於乏。再番、三番命去矦，獲者直許諾，無不絕聲，故不言如初。<span class="shu-ming">大射</span>君禮，威儀多，故第二番與前同，獲者以宮商趨之，故言如初。於第三番禮殺，復不以宮商，直許諾，又不得言如初。云「今三耦卒射，眾足以知之矣。猶挾矢者，君子不必也」者，三耦教射者，三耦卒射，眾賓足知射禮，猶挾矢教之者，君子不必也者。案<span class="shu-ming">論語</span>孔子云君子「無必、無固、無我」，以不必即知，故仍教之。</span>
<p class="strong" id="p506"><a class="gg-link" href="#p506" onclick="return changeColor(this);"></a>賓許，降，搢扑，西面立于所設中之東，北面命釋獲者設中，遂視之。</p>
<span class="zhushi" id="p507"><a class="gg-link" href="#p507" onclick="return changeColor(this);"></a>視之，當教之。</span>
<span class="jianshu" id="p508"><a class="gg-link" href="#p508" onclick="return changeColor(this);"></a><span class="yinwen">疏</span>「賓許」至「視之」。○注「視之當教之」。○釋曰︰云「當教之」者，謂教其釋算，安置左右，及數算告勝負之事，亦教之也。</span>
<p class="strong" id="p509"><a class="gg-link" href="#p509" onclick="return changeColor(this);"></a>釋獲者執鹿中，一人執算以從之。</p>
<span class="zhushi" id="p510"><a class="gg-link" href="#p510" onclick="return changeColor(this);"></a>鹿中，謂射於榭也，於庠當兕中。</span>
<span class="jianshu" id="p511"><a class="gg-link" href="#p511" onclick="return changeColor(this);"></a><span class="yinwen">疏</span>「釋獲」至「從之」。○注「鹿中」至「兕中」。○釋曰︰以州長是士，射于榭；鄉大夫是大夫，為之射于庠。下記云「士則鹿中，大夫兕中」，故云「鹿中謂射於榭也，於庠當兕中也」。</span>
<p class="strong" id="p512"><a class="gg-link" href="#p512" onclick="return changeColor(this);"></a>釋獲者坐設中，南當楅，西當西序，東面，興受算，坐實八算于中，橫委其餘于中西，南末。興，共而俟。</p>
<span class="zhushi" id="p513"><a class="gg-link" href="#p513" onclick="return changeColor(this);"></a>興還北面受算，反東面實之。</span>
<span class="jianshu" id="p514"><a class="gg-link" href="#p514" onclick="return changeColor(this);"></a><span class="yinwen">疏</span>「釋獲」至「而俟」。○注「興還」至「實之」。○釋曰︰云「設中，南當楅」，南北節，西當西序，東西節。云「興還北面受算，反東面實之」者，以其所納射器皆在堂西，執中與算，皆從堂西來，向西序之南，南面，執中者既東面坐，設訖，興，還向北面受算，回向東面實之也。</span>
<p class="strong" id="p515"><a class="gg-link" href="#p515" onclick="return changeColor(this);"></a>司射遂進，由堂下，北面命曰︰「不貫不釋。」</p>
<span class="zhushi" id="p516"><a class="gg-link" href="#p516" onclick="return changeColor(this);"></a>貫猶中也。不中正不釋算也。古文貫作關。</span>
<span class="jianshu" id="p517"><a class="gg-link" href="#p517" onclick="return changeColor(this);"></a><span class="yinwen">疏</span>「司射」至「不釋」。○注「貫猶」至「作關」。○釋曰︰言「不貫」者，以其以布為矦，故中者貫穿布矦，故以中為貫也。是以鄭云貫猶中也。中則貫也。</span>
<p class="strong" id="p518"><a class="gg-link" href="#p518" onclick="return changeColor(this);"></a>上射揖。司射退反位。釋獲者坐取中之八算，改實八算于中，興，執而俟。</p>
<span class="zhushi" id="p519"><a class="gg-link" href="#p519" onclick="return changeColor(this);"></a>執所取算。</span>
<span class="jianshu" id="p520"><a class="gg-link" href="#p520" onclick="return changeColor(this);"></a><span class="yinwen">疏</span>○釋曰︰八算者，人四矢，一耦八矢。雖不知中否，要須一矢則一算，改實八算，擬hy41來者用之。</span>
<p class="strong" id="p521"><a class="gg-link" href="#p521" onclick="return changeColor(this);"></a>乃射。若中，則釋獲者坐而釋獲，每一个釋一算。上射於右，下射於左，若有餘算，則反委之。</p>
<span class="zhushi" id="p522"><a class="gg-link" href="#p522" onclick="return changeColor(this);"></a>委餘算，禮尚異也。委之，合於中西。</span>
<span class="jianshu" id="p523"><a class="gg-link" href="#p523" onclick="return changeColor(this);"></a><span class="yinwen">疏</span>「乃射」至「委之」。○注「委餘」至「中西」。○釋曰︰云「上射於右，下射於左」者，以釋算者東面為正，依投壺禮，賓黨於右，主黨於左，是以上射於右，賓黨也；下射於左，主黨也。云「委餘算，禮尚異也」者，手中餘算未知有幾，不可盡中所有，餘亦得於后釋，要委餘於地，別取中內八算者，禮尚異，故不用餘者。云「委之，合於中西」者，算法多少視射人多少不定，要橫委其餘於中西，手中餘者與之合也。</span>
<p class="strong" id="p524"><a class="gg-link" href="#p524" onclick="return changeColor(this);"></a>又取中之八算，改實八算于中，興，執而俟。三耦卒射。</p>
<p class="strong" id="p525"><a class="gg-link" href="#p525" onclick="return changeColor(this);"></a>賓、主人、大夫揖，皆由其階降，揖。主人堂東袒、決、遂，執弓，搢三挾一个。賓於堂西亦如之。皆由其階，階下揖，升堂揖。主人為下射，皆當其物，北面揖，及物揖，乃射。卒，南面揖，皆由其階，階上揖，降階揖。賓序西，主人序東，皆釋弓，說決、拾，襲，反位，升，及階揖，升堂揖，皆就席。</p>
<span class="zhushi" id="p526"><a class="gg-link" href="#p526" onclick="return changeColor(this);"></a>或言堂，或言序，亦為庠榭互言也。賓主人射，大夫止於堂西。</span>
<span class="jianshu" id="p527"><a class="gg-link" href="#p527" onclick="return changeColor(this);"></a><span class="yinwen">疏</span>「又取」至「就席」。○注「或言」至「堂西」。○釋曰︰上云「榭則鉤楹內」，謂射於榭者也；「堂則由楹外」，謂射於庠者也。此當有鄉大夫射於庠，亦有州長射於序，故互見其義。互言者，今袒、決、遂，則言堂東西，見在庠，在榭亦然。釋弓說決、拾，則言序東、序西，序則榭也，在庠亦然。故言互言之，周公省文，欲兩見之也。云「大夫止於堂西」者，上賓、主人、大夫俱降，無堂西之文，下云大夫袒、決、遂，就其耦，故知此時止於堂西，故記云「大夫降，立于堂西以俟射」也。</span>
<p class="strong" id="p528"><a class="gg-link" href="#p528" onclick="return changeColor(this);"></a>大夫袒、決、遂，執弓，搢三挾一个，由堂西出于司射之西，就其耦。大夫為下射，揖進，耦少退。揖如三耦。及階，耦先升。卒射，揖如升射，耦先降。降階，耦少退。皆釋弓于堂西，襲。耦遂止于堂西，大夫升就席。</p>
<span class="zhushi" id="p529"><a class="gg-link" href="#p529" onclick="return changeColor(this);"></a>耦於庭，不並行，尊大夫也。在堂如上射之儀，近其事，得申。</span>
<span class="jianshu" id="p530"><a class="gg-link" href="#p530" onclick="return changeColor(this);"></a><span class="yinwen">疏</span>「大夫」至「就席」。○注「耦於」至「得申」。○釋曰︰言「在堂如上射之儀」者，謂耦先升，是如上射身先升法，以其近射事，故得申也。</span>
<p class="strong" id="p531"><a class="gg-link" href="#p531" onclick="return changeColor(this);"></a>眾賓繼射，釋獲皆如初。司射所作，唯上耦。</p>
<span class="zhushi" id="p532"><a class="gg-link" href="#p532" onclick="return changeColor(this);"></a>於是言唯上耦者，嫌賓、主人射亦作之。<span class="shu-ming">大射</span>三耦卒射，司射請于公及賓。</span>
<span class="jianshu" id="p533"><a class="gg-link" href="#p533" onclick="return changeColor(this);"></a><span class="yinwen">疏</span>「眾賓」至「上耦」。○注「於是」至「及賓」。○釋曰︰云「於是言唯上耦者，嫌賓、主人射亦作之」，鄭言此者，若二耦射，下即言所作唯上耦，則賓、主人射作之未可知，故於眾賓射訖乃言此，明賓、主射不作可知，故於此乃言「所作唯上耦」，明除賓、主矣。故鄭云︰「於是言唯上耦，嫌賓主射亦作之。」引<span class="shu-ming">大射</span>者，公尊，公與賓射，不作直請，記云︰「賓、主人射，則司射擯升降。」是雖不作，猶為擯相之，但不請也。</span>
<p class="strong" id="p534"><a class="gg-link" href="#p534" onclick="return changeColor(this);"></a>卒射，釋獲者遂以所執餘獲，升自西階，盡階，不升堂，告于賓曰︰「左右卒射。」降，反位，坐委餘獲于中西，興，共而俟。</p>
<span class="zhushi" id="p535"><a class="gg-link" href="#p535" onclick="return changeColor(this);"></a>司射不告卒射者，釋獲者於是有事，宜終之也。餘獲，餘算也，無餘算則空手耳。俟，俟數也。</span>
<span class="jianshu" id="p536"><a class="gg-link" href="#p536" onclick="return changeColor(this);"></a><span class="yinwen">疏</span>「卒射」至「而俟」。○注「司射」至「數也」。○釋曰︰云︰「宜終之也」者，決前番射，司射告卒射，此二番射不告卒，使獲者告，是宜終之也。云「餘獲，餘算」者，一耦不必盡中，故有餘算也。云「無餘算則空手耳」者，或賓、主八矢盡中，釋八算，故空手告也。</span>
<p class="strong" id="p537"><a class="gg-link" href="#p537" onclick="return changeColor(this);"></a>司馬袒、決，執弓升，命取矢，如初。獲者許諾，以旌負矦，如初。司馬降，釋弓，反位。弟子委矢，如初。大夫之矢，則兼束之以茅，上握焉。</p>
<span class="zhushi" id="p538"><a class="gg-link" href="#p538" onclick="return changeColor(this);"></a>兼束大夫矢，優之，是以不拾也。束於握上，則兼取之，順羽便也。握，謂中央也。不束主人矢，不可以殊於賓也。言大夫之矢，則矢有題識也。肅慎氏貢枯矢，銘其括。今文上作尚。</span>
<span class="jianshu" id="p539"><a class="gg-link" href="#p539" onclick="return changeColor(this);"></a><span class="yinwen">疏</span>「司馬」至「握馬」。○注「兼束」至「作尚」。○釋曰︰自此盡「司馬乘矢」，論取矢之事。云「束于握上，則兼取之，順羽便也」者，握上則兼取之順持之處，全束於握之上，取持於中央，握之向下順羽便，故乘矢總束之也。云「不束主人矢，不可以殊於賓也」者，主人鄉大夫，則是大夫官當束之，不敢殊別於賓，若主人是州長，則士自然不束也。肅慎氏者，<span class="shu-ming">國語</span>文。引之者，証矢有題識，以有題識，故束者得知是大夫之矢也。</span>
<p class="strong" id="p540"><a class="gg-link" href="#p540" onclick="return changeColor(this);"></a>司馬乘矢如初。</p>
<p class="strong" id="p541"><a class="gg-link" href="#p541" onclick="return changeColor(this);"></a>司射遂適西階西，釋弓，去扑，襲，進由中東，立于中南，北面視算。</p>
<span class="zhushi" id="p542"><a class="gg-link" href="#p542" onclick="return changeColor(this);"></a>釋弓去扑，射事已。</span>
<span class="jianshu" id="p543"><a class="gg-link" href="#p543" onclick="return changeColor(this);"></a><span class="yinwen">疏</span>○注釋曰︰凡言「遂」者，因上事。司射於上無事，而言「遂適」者，以司射與司馬遞行事，今以司馬進乘矢，司射遂適西階西，釋弓去扑也。云「射事已」，此始再番射未已，而言已者，前番不釋獲，今據第二釋獲之，功成則為已，是以下記云︰「司射釋弓矢，視算，與獻釋獲者釋弓矢。」注云︰「唯此二事，休武主文。」休武者，射訖數算，主文者，洗爵獻釋獲者是也。</span>
<p class="strong" id="p544"><a class="gg-link" href="#p544" onclick="return changeColor(this);"></a>釋獲者東面于中西坐，先數右獲。</p>
<span class="zhushi" id="p545"><a class="gg-link" href="#p545" onclick="return changeColor(this);"></a>固東面矣，復言之者，為其少南就右獲。</span>
<span class="jianshu" id="p546"><a class="gg-link" href="#p546" onclick="return changeColor(this);"></a><span class="yinwen">疏</span>「釋獲」至「右獲」。○注「固東」至「右獲」。○釋曰︰釋獲者在中西東面。釋算之時，賓黨於右，主黨於左。今將數算，宜就之，是以少南就右獲，更東面也。</span>
<p class="strong" id="p547"><a class="gg-link" href="#p547" onclick="return changeColor(this);"></a>二算為純。</p>
<span class="zhushi" id="p548"><a class="gg-link" href="#p548" onclick="return changeColor(this);"></a>純猶全也。耦陰陽。</span>
<span class="jianshu" id="p549"><a class="gg-link" href="#p549" onclick="return changeColor(this);"></a><span class="yinwen">疏</span>「二算為純」。○注「純猶」至「陰陽」。○釋曰︰云「耦陰陽」者，陰陽對合，故二算為耦陰陽也。</span>
<p class="strong" id="p550"><a class="gg-link" href="#p550" onclick="return changeColor(this);"></a>一純以取，實于左手，十純則縮而委之。</p>
<span class="zhushi" id="p551"><a class="gg-link" href="#p551" onclick="return changeColor(this);"></a>縮，從也。於數者東西為從。古文縮皆為蹙。</span>
<span class="jianshu" id="p552"><a class="gg-link" href="#p552" onclick="return changeColor(this);"></a><span class="yinwen">疏</span>注「縮從」至「為蹙」。○釋曰︰凡言「從」、「橫」者，南北為從，東西為橫。今釋算者東面而言從橫，則據數算東為正，是以東西者為從，南北者為橫，故鄭云「於數者東西為從」也。</span>
<p class="strong" id="p553"><a class="gg-link" href="#p553" onclick="return changeColor(this);"></a>每委異之。</p>
<span class="zhushi" id="p554"><a class="gg-link" href="#p554" onclick="return changeColor(this);"></a>易校數。</span>
<p class="strong" id="p555"><a class="gg-link" href="#p555" onclick="return changeColor(this);"></a>有餘純，則橫於下。</p>
<span class="zhushi" id="p556"><a class="gg-link" href="#p556" onclick="return changeColor(this);"></a>又異之也，自近為下。</span>
<span class="jianshu" id="p557"><a class="gg-link" href="#p557" onclick="return changeColor(this);"></a><span class="yinwen">疏</span>「有餘」至「於下」。○釋曰︰此則以南北為橫也。</span>
<p class="strong" id="p558"><a class="gg-link" href="#p558" onclick="return changeColor(this);"></a>一算為奇，奇則又縮諸純下。</p>
<span class="zhushi" id="p559"><a class="gg-link" href="#p559" onclick="return changeColor(this);"></a>奇猶虧也。又從之。</span>
<p class="strong" id="p560"><a class="gg-link" href="#p560" onclick="return changeColor(this);"></a>興，自前適左，東面。</p>
<span class="zhushi" id="p561"><a class="gg-link" href="#p561" onclick="return changeColor(this);"></a>起由中東就左獲，少北於故，東面鄉之。</span>
<span class="jianshu" id="p562"><a class="gg-link" href="#p562" onclick="return changeColor(this);"></a><span class="yinwen">疏</span>注「少北」至「鄉之」。○釋曰︰云「少北於故」，故則右算也。又移至左算之後，東面鄉之，是以云少北於故。</span>
<p class="strong" id="p563"><a class="gg-link" href="#p563" onclick="return changeColor(this);"></a>坐，兼斂算，實于左手，一純以委，十則異之。</p>
<span class="zhushi" id="p564"><a class="gg-link" href="#p564" onclick="return changeColor(this);"></a>變於右。</span>
<span class="jianshu" id="p565"><a class="gg-link" href="#p565" onclick="return changeColor(this);"></a><span class="yinwen">疏</span>注「變於右」。○釋曰︰云「變於右」者，右則一一取之於地，實于左手。此則總斂於左手，一一取之於左手，委於地是變也。必變之者，禮以變為敬也。</span>
<p class="strong" id="p566"><a class="gg-link" href="#p566" onclick="return changeColor(this);"></a>其餘如右獲。</p>
<span class="zhushi" id="p567"><a class="gg-link" href="#p567" onclick="return changeColor(this);"></a>謂所縮所橫。</span>
<p class="strong" id="p568"><a class="gg-link" href="#p568" onclick="return changeColor(this);"></a>司射復位，釋獲者遂進取賢獲，執以升，自西階，盡階，不升堂，告于賓。</p>
<span class="zhushi" id="p569"><a class="gg-link" href="#p569" onclick="return changeColor(this);"></a>賢獲，勝黨之算也。齊之而取其餘。</span>
<span class="jianshu" id="p570"><a class="gg-link" href="#p570" onclick="return changeColor(this);"></a><span class="yinwen">疏</span>「司射」至「于賓」。○注「賢獲」至「其餘」。○釋曰︰云「齊之而取其餘」者，解經「取賢獲」，以算為獲，以其唱獲則釋算，故名算為獲。左右數齊，有餘則賢獲，故以告也。</span>
<p class="strong" id="p571"><a class="gg-link" href="#p571" onclick="return changeColor(this);"></a>若右勝，則曰「右賢於左」。若左勝，則曰「左賢於右」。以純數告。若有奇者，亦曰奇。</p>
<span class="zhushi" id="p572"><a class="gg-link" href="#p572" onclick="return changeColor(this);"></a>賢猶勝也。言賢者，射之以中為雋也。假如右勝，告曰右賢於左，若干純、若干奇。</span>
<span class="jianshu" id="p573"><a class="gg-link" href="#p573" onclick="return changeColor(this);"></a><span class="yinwen">疏</span>「若右」至「曰奇」。○注「賢猶」至「干奇」。○釋曰︰「若干」者，數不定之辭。凡數法，一二已上得稱若干，奇則一也，一外無若干。鄭亦言若干者，因純有若干，奇亦言若干，奇言若干者，衍字也。</span>
<p class="strong" id="p574"><a class="gg-link" href="#p574" onclick="return changeColor(this);"></a>若左右鈞，則左右皆執一算以告，曰︰「左右鈞。」降復位，坐，兼斂算，實八算于中，委其餘于中西，興，共而俟。</p>
<span class="jianshu" id="p575"><a class="gg-link" href="#p575" onclick="return changeColor(this);"></a><span class="yinwen">疏</span>「若左」至「而俟」。○釋曰︰此將為第三番射，故豫設之。或實或委，一如前法也。</span>
<p class="strong" id="p576"><a class="gg-link" href="#p576" onclick="return changeColor(this);"></a>司射適堂西，命弟子設豐。</p>
<span class="zhushi" id="p577"><a class="gg-link" href="#p577" onclick="return changeColor(this);"></a>將飲不勝者，設豐所以承其爵也。豐形蓋似豆而卑。</span>
<span class="jianshu" id="p578"><a class="gg-link" href="#p578" onclick="return changeColor(this);"></a><span class="yinwen">疏</span>「司射」至「設豐」。○注「將飲」至「而卑」。○釋曰︰自此盡「徹豐與觶」，論罰爵之事。云「設豐所以承其爵也」者，案<span class="shu-ming">燕禮</span>君尊有豐，此云承爵，豐則兩用之。<span class="shu-ming">燕禮</span>注︰「豐形似豆，卑而大。」此不言大，彼以承尊，故言大。此承爵，不言大，或小耳。</span>
<p class="strong" id="p579"><a class="gg-link" href="#p579" onclick="return changeColor(this);"></a>弟子奉豐升，設于西楹之西，乃降。勝者之弟子洗觶，升酌，南面坐奠于豐上。降，袒執弓，反位。</p>
<span class="zhushi" id="p580"><a class="gg-link" href="#p580" onclick="return changeColor(this);"></a>勝者之弟子，其少者也。耦不酌，下無能也。酌者不授爵，略之也。執弓反射位，不俟其黨，已酌有事。</span>
<span class="jianshu" id="p581"><a class="gg-link" href="#p581" onclick="return changeColor(this);"></a><span class="yinwen">疏</span>「弟子」至「反位」。○注「勝者」至「有事」。○釋曰︰知弟子是「少者」，以其執弟子禮使令，故知少者也。云「執弓反射位，不待其黨，已酌有事」者，以此弟子由堂西，固在射賓中矣。黨即眾賓是也。案下文「三耦及眾射者皆與其耦進，立于射位」，今酌者不待其黨與俱進，而先反射位者，由已酌酒有事訖，其黨未得司射命，又無事，不得共酌者同就射位，故酌者先得反射位也。</span>
<p class="strong" id="p582"><a class="gg-link" href="#p582" onclick="return changeColor(this);"></a>司射遂袒執弓，挾一个，搢扑，北面于三耦之南，命三耦及眾賓勝者︰「皆袒、決、遂，執張弓。</p>
<span class="zhushi" id="p583"><a class="gg-link" href="#p583" onclick="return changeColor(this);"></a>執張弓，言能用之也。右手執弦，如卒射。</span>
<span class="jianshu" id="p584"><a class="gg-link" href="#p584" onclick="return changeColor(this);"></a><span class="yinwen">疏</span>「司射」至「張弓」。○注「執張」至「卒射」。○釋曰︰云「右手執弦，如卒射」者，上文卒射，執弓不挾，右執弦，矢盡故也。此非卒射，亦執張弓，為無矢亦右執弦也，故注云如卒射。</span>
<p class="strong" id="p585"><a class="gg-link" href="#p585" onclick="return changeColor(this);"></a>不勝者皆襲，說決拾，郤左手，右加弛弓于其上，遂以執弣。</p>
<span class="zhushi" id="p586"><a class="gg-link" href="#p586" onclick="return changeColor(this);"></a>固襲說決拾矣，復言之者，起勝者也。執弛弓，言不能用之也。兩手執弣，又不得執弦。</span>
<span class="jianshu" id="p587"><a class="gg-link" href="#p587" onclick="return changeColor(this);"></a><span class="yinwen">疏</span>注「固襲」至「執弦」。○釋曰︰云「固襲說決拾矣」者，謂前降堂時既襲，說決拾矣。云「起勝者也」者，謂至此復言不勝者，謂以此襲說決拾，以不能用也，起發勝者袒決遂，能用也。云「兩手執弣，又不得執弦」者，上勝者言執張弓，如卒射，則左手執弓，右手執弦，此則云執弣，明仰弓於左手之上，執弣橫之，而不得執弦，則宜右手共執弓弣，故云兩手執弣又不得執弦也。</span>
<p class="strong" id="p588"><a class="gg-link" href="#p588" onclick="return changeColor(this);"></a>司射先反位。</p>
<span class="zhushi" id="p589"><a class="gg-link" href="#p589" onclick="return changeColor(this);"></a>居前俟所命來。</span>
<span class="jianshu" id="p590"><a class="gg-link" href="#p590" onclick="return changeColor(this);"></a><span class="yinwen">疏</span>「司射先反位」。○注「居前俟所命來」。○釋曰︰云「居前俟所命來」者，以眾射者皆止於堂西，未向射位，而司射先反位，於下文眾耦等乃來就射位，是得命即來，故云俟所命來也。來訖，司射乃作之也。</span>
<p class="strong" id="p591"><a class="gg-link" href="#p591" onclick="return changeColor(this);"></a>三耦及眾射者皆與其耦進立于射位，北上。司射作升飲者，如作射。一耦進，揖如升射，及階，勝者先升堂，少右。</p>
<span class="zhushi" id="p592"><a class="gg-link" href="#p592" onclick="return changeColor(this);"></a>先升，尊賢也。少右，辟飲者也，亦相飲之位。</span>
<span class="jianshu" id="p593"><a class="gg-link" href="#p593" onclick="return changeColor(this);"></a><span class="yinwen">疏</span>「三耦」至「少右」。○注「先升」至「之位」。○釋曰︰云「少右，辟飲者也」者，以其豐於西楹之西，正當西階，飲者升，少西，又當辟豐上之爵，故云少右辟飲酒也。云「亦相飲之位」者，以其相飲者皆北面於西階，授者在東，飲者在西，故云亦相飲之位。</span>
<p class="strong" id="p594"><a class="gg-link" href="#p594" onclick="return changeColor(this);"></a>不勝者進，北面坐取豐上之觶，興，少退，立卒觶，進，坐奠于豐下，興，揖。</p>
<span class="zhushi" id="p595"><a class="gg-link" href="#p595" onclick="return changeColor(this);"></a>立卒觶，不祭不拜，受罰爵，不備禮也。右手執觶，左手執弓。</span>
<span class="jianshu" id="p596"><a class="gg-link" href="#p596" onclick="return changeColor(this);"></a><span class="yinwen">疏</span>注「右手」至「執弓」。○釋曰︰此無正文，以祭禮皆左手執爵，用右手以祭，故知此亦用左手執弓，右手執觶可知也。</span>
<p class="strong" id="p597"><a class="gg-link" href="#p597" onclick="return changeColor(this);"></a>不勝者先降。</p>
<span class="zhushi" id="p598"><a class="gg-link" href="#p598" onclick="return changeColor(this);"></a>後升先降，略之，不由次。</span>
<span class="jianshu" id="p599"><a class="gg-link" href="#p599" onclick="return changeColor(this);"></a><span class="yinwen">疏</span>注「后升」至「由次」。○釋曰︰此對射時，升降皆有上射在先，今后升先降，故云「略之不由次第」也。</span>
<p class="strong" id="p600"><a class="gg-link" href="#p600" onclick="return changeColor(this);"></a>與升飲者相左，交于階前，相揖，出于司馬之南，遂適堂西，釋弓，襲而俟。</p>
<span class="zhushi" id="p601"><a class="gg-link" href="#p601" onclick="return changeColor(this);"></a>俟復射。</span>
<span class="jianshu" id="p602"><a class="gg-link" href="#p602" onclick="return changeColor(this);"></a><span class="yinwen">疏</span>注「俟復射」。○釋曰︰「待復射」者，謂待第三番射也。</span>
<p class="strong" id="p603"><a class="gg-link" href="#p603" onclick="return changeColor(this);"></a>有執爵者。</p>
<span class="zhushi" id="p604"><a class="gg-link" href="#p604" onclick="return changeColor(this);"></a>主人使贊者代弟子酌也。於既升飲而升自西階，立于序端。</span>
<span class="jianshu" id="p605"><a class="gg-link" href="#p605" onclick="return changeColor(this);"></a><span class="yinwen">疏</span>「有執爵者」。○注「主人」至「序端」。○釋曰︰以初使勝黨弟子酌酒於豐上以發首，故使弟子。今云「有執爵者」，明主人使贊者代弟子酌於豐上，以次至終也。贊者，謂主人之賤不射者。此則<span class="shu-ming">鄉飲酒</span>云「主人之贊者」之類也。云「於既升飲而升自西階，立于序端」者，謂於上耦既飲訖，贊者乃升自西階，酌訖，奠於豐上，如下文贊者即立于序端。立于序端，文出于<span class="shu-ming">大射</span>也。</span>
<p class="strong" id="p606"><a class="gg-link" href="#p606" onclick="return changeColor(this);"></a>執爵者坐取觶，實之，反奠于豐上。升飲者如初。</p>
<span class="zhushi" id="p607"><a class="gg-link" href="#p607" onclick="return changeColor(this);"></a>每者輒酌，以至於徧。</span>
<span class="jianshu" id="p608"><a class="gg-link" href="#p608" onclick="return changeColor(this);"></a><span class="yinwen">疏</span>「執爵」至「如初」。○注「每者」至「於遍」。○釋曰︰云「執爵者坐取觶，實之」者，謂初飲訖，反奠於豐上，贊者取此觶實之，反奠于豐上。云「升飲者如初」，已下皆如初，故鄭云「每者輒酌，以至於遍」也。</span>
<p class="strong" id="p609"><a class="gg-link" href="#p609" onclick="return changeColor(this);"></a>三耦卒飲。賓、主人、大夫不勝，則不執弓，執爵者取觶，降洗，升實之，以授于席前。</p>
<span class="zhushi" id="p610"><a class="gg-link" href="#p610" onclick="return changeColor(this);"></a>優尊也。</span>
<p class="strong" id="p611"><a class="gg-link" href="#p611" onclick="return changeColor(this);"></a>受觶，以適西階上，北面立飲。</p>
<span class="zhushi" id="p612"><a class="gg-link" href="#p612" onclick="return changeColor(this);"></a>受罰爵者，不宜自尊別。</span>
<p class="strong" id="p613"><a class="gg-link" href="#p613" onclick="return changeColor(this);"></a>卒觶，授執爵者，反就席。大夫飲，則耦不升。</p>
<span class="zhushi" id="p614"><a class="gg-link" href="#p614" onclick="return changeColor(this);"></a>以賓主人飲，耦在上，嫌其升。</span>
<p class="strong" id="p615"><a class="gg-link" href="#p615" onclick="return changeColor(this);"></a>若大夫之耦不勝，則亦執弛弓，特升飲。</p>
<span class="zhushi" id="p616"><a class="gg-link" href="#p616" onclick="return changeColor(this);"></a>尊者可以孤，無能對。</span>
<p class="strong" id="p617"><a class="gg-link" href="#p617" onclick="return changeColor(this);"></a>眾賓繼飲，射爵者辯，乃徹豐與觶。</p>
<span class="zhushi" id="p618"><a class="gg-link" href="#p618" onclick="return changeColor(this);"></a>徹猶除也。設豐者反豐於堂西，執爵者反觶於篚。</span>
<p class="strong" id="p619"><a class="gg-link" href="#p619" onclick="return changeColor(this);"></a>司馬洗爵，升實之以降，獻獲者于矦。</p>
<span class="zhushi" id="p620"><a class="gg-link" href="#p620" onclick="return changeColor(this);"></a>鄉人獲者賤，明其主以矦為功得獻也。</span>
<span class="jianshu" id="p621"><a class="gg-link" href="#p621" onclick="return changeColor(this);"></a><span class="yinwen">疏</span>「司馬」至「于矦」。○注「鄉人」至「獻也」。○釋曰︰自此「盡負矦而俟」，論司馬獻獲者之節。云「鄉人獲者賤，明其主以矦為功得獻也」者，案<span class="shu-ming">大射</span>云︰「司馬正洗散，遂實爵，獻服不。服不矦西北三步，北面拜受爵。」注云︰「近其所為獻。」彼國君禮，使服不士官唱獲，故就其所為唱獲獻之。此鄉人獲者賤，故獻於矦，明以矦為功得獻也。</span>
<p class="strong" id="p622"><a class="gg-link" href="#p622" onclick="return changeColor(this);"></a>薦脯醢，設折俎，俎與薦皆三祭。</p>
<span class="zhushi" id="p623"><a class="gg-link" href="#p623" onclick="return changeColor(this);"></a>皆三祭，為其將祭矦也，祭矦三處也。</span>
<span class="jianshu" id="p624"><a class="gg-link" href="#p624" onclick="return changeColor(this);"></a><span class="yinwen">疏</span>「薦脯」至「三祭」。○注「皆三」至「處也」。○釋曰︰「三處」者，下文右與左、中是也。</span>
<p class="strong" id="p625"><a class="gg-link" href="#p625" onclick="return changeColor(this);"></a>獲者負矦，北面拜受爵，司馬西面拜送爵。</p>
<span class="zhushi" id="p626"><a class="gg-link" href="#p626" onclick="return changeColor(this);"></a>負矦，負矦中也。拜送爵不同面者，辟正主也。其設薦俎，西面錯，以南為上。為受爵于矦，薦之於位。古文曰再拜受爵。</span>
<span class="jianshu" id="p627"><a class="gg-link" href="#p627" onclick="return changeColor(this);"></a><span class="yinwen">疏</span>「獲者」至「送爵」。○注「負矦」至「受爵」。○釋曰︰知「負矦中」者，以下云適右个，又適左个，後言中，明先居中可知。云「拜送爵不同面者，辟正主也」者，案上文正主獻賓、獻眾賓皆北面，與受獻者同面，今此與受獻不同面，故云辟正主也。云「其設薦俎，西面錯，以南為上」者，獲者據文東面，而云西面錯，據設人而言。以南為上者，<span class="shu-ming">特牲</span>、<span class="shu-ming">少牢</span>東面籩豆，皆以南方為上，故知此亦然。云「受爵於矦，薦之於位」者，此云「負矦，北面拜受爵」，是受爵于矦。云「薦之於位」者，下云「左个之西北三步東面設薦」，是薦之於位也。若然，不薦亦在矦者，以其酒在人首，可得就矦獻獲者，薦乃設之於地。若與酒俱在矦所，則正祭矦何名獻獲也？若<span class="shu-ming">大射</span>，則獻與薦俱在乏，乃適矦祭之，君禮，與此異也。</span>
<p class="strong" id="p628"><a class="gg-link" href="#p628" onclick="return changeColor(this);"></a>獲者執爵，使人執其薦與俎從之，適右个，設薦俎。</p>
<span class="zhushi" id="p629"><a class="gg-link" href="#p629" onclick="return changeColor(this);"></a>獲者以矦為功，是以獻焉。人，謂主人贊者，上設薦俎者也。為設籩在東，豆在西，俎當其北也。言使設，新之。</span>
<span class="jianshu" id="p630"><a class="gg-link" href="#p630" onclick="return changeColor(this);"></a><span class="yinwen">疏</span>「獲者」至「薦俎」。○注「獲者」至「新之」。○釋曰︰此將祭矦也。云「獲者以矦為功，是以獻焉」者，以獲者卑賤，因矦有功乃得獻，今還以得獻之酒獻矦，故云是以獻也。云「人，謂主人贊」者，以其前使為獲者設薦俎，是主人之贊者，今還使之設薦俎，故知人是主人贊者。知「籩在東，豆在西，俎當其北也」者，以其矦以北面為正，依<span class="shu-ming">特牲</span>、<span class="shu-ming">少牢</span>皆籩在右，故知籩在東，右廂；豆在西，左廂可知也。云「言使設，新之」者，鄭意嫌更使人設之，其實薦此者仍前人，而云使人設薦俎，示新之而已，故云言使設也。</span>
<p class="strong" id="p631"><a class="gg-link" href="#p631" onclick="return changeColor(this);"></a>獲者南面坐，左執爵，祭脯醢，執爵興，取肺，坐祭，遂祭酒。</p>
<span class="zhushi" id="p632"><a class="gg-link" href="#p632" onclick="return changeColor(this);"></a>為矦祭也，亦二手祭酒反注，如<span class="shu-ming">大射</span>。</span>
<span class="jianshu" id="p633"><a class="gg-link" href="#p633" onclick="return changeColor(this);"></a><span class="yinwen">疏</span>「獲者」至「祭酒」。○注「為矦」至「大射」。○釋曰︰此正祭矦，故獲者南面鄉矦祭，故鄭云「為矦祭也」。云「亦二手祭酒反注，如<span class="shu-ming">大射</span>」者，案<span class="shu-ming">大射</span>云︰「獲者左執爵，又祭薦俎，二手祭酒。」鄭注云︰「二手祭酒者，南面於俎之北，當為矦祭於豆間，爵反注，為一手不能正也。此薦俎之設，如於北面人焉。」此祭亦然，故云如<span class="shu-ming">大射</span>也。</span>
<p class="strong" id="p634"><a class="gg-link" href="#p634" onclick="return changeColor(this);"></a>興，適左个，中皆如之。</p>
<span class="zhushi" id="p635"><a class="gg-link" href="#p635" onclick="return changeColor(this);"></a>先祭左个，後中者，以外即之，至中，若神在中也。</span>
<p class="strong" id="p636"><a class="gg-link" href="#p636" onclick="return changeColor(this);"></a>左个之西北三步，東面設薦、俎。獲者薦右東面立飲，不拜既爵。</p>
<span class="zhushi" id="p637"><a class="gg-link" href="#p637" onclick="return changeColor(this);"></a>不就乏者，明其享矦之餘也。立飲薦右，近司馬，於是司馬北面。</span>
<span class="jianshu" id="p638"><a class="gg-link" href="#p638" onclick="return changeColor(this);"></a><span class="yinwen">疏</span>「左个」至「既爵」。○注「不就」至「北面」。○釋曰︰云「不就乏者，明其享矦之餘也」者，若就乏，則己所當得，今不就乏近矦者，明享矦之餘。云「立飲于薦右，近司馬」者，解在薦右之意也。知「於是司馬北面」者，此約獻釋獲者司射之位，案下文司射獻釋獲者，「釋獲者薦右東面拜受爵，司射北面拜送爵」，故知此時司馬亦北面也。若然，釋獲者在司射之西，北面，立飲，此獲者不北面飲者，案<span class="shu-ming">大射</span>注︰「北鄉受獻之位也，不北面者，嫌為矦卒爵。」此亦然，故不北面也。</span>
<p class="strong" id="p639"><a class="gg-link" href="#p639" onclick="return changeColor(this);"></a>司馬受爵，奠于篚，復位。獲者執其薦，使人執俎從之，辟設于乏南。</p>
<span class="zhushi" id="p640"><a class="gg-link" href="#p640" onclick="return changeColor(this);"></a>遷設薦俎就乏，明己所得禮也。言辟之者，不使當位，辟舉旌，偃旌也。設于南，右之也。凡他薦俎，皆當其位之前。</span>
<span class="jianshu" id="p641"><a class="gg-link" href="#p641" onclick="return changeColor(this);"></a><span class="yinwen">疏</span>「司馬」至「乏南」。○注「遷設」至「之前」。○釋曰︰云「遷設薦俎就乏，明己所得禮也」者，前設近矦，見享矦之餘，此近乏者，乏者，己所有事之處，遷近乏，是明其己所得禮故也。云「設于南，右之也」者，以右取之便也。云「凡他薦俎，皆當其位之前」者，言「凡」，見廣解薦處，謂凡燕及食並祭祀之薦俎，皆當其位之前，唯此與<span class="shu-ming">大射</span>獲者與釋獲者薦俎辟設，不當前也。</span>
<p class="strong" id="p642"><a class="gg-link" href="#p642" onclick="return changeColor(this);"></a>獲者負矦而俟。</p>
<span class="jianshu" id="p643"><a class="gg-link" href="#p643" onclick="return changeColor(this);"></a><span class="yinwen">疏</span>「獲者負矦而俟」。○釋曰︰獲者既受獻，負矦而俟第三番射也。</span>
<p class="strong" id="p644"><a class="gg-link" href="#p644" onclick="return changeColor(this);"></a>司射適階西，釋弓矢，去扑，說決、拾，襲，適洗，洗爵，升實之，以降，獻釋獲者于其位，少南。薦脯醢，折俎，有祭。</p>
<span class="zhushi" id="p645"><a class="gg-link" href="#p645" onclick="return changeColor(this);"></a>不當其位，辟中。</span>
<span class="jianshu" id="p646"><a class="gg-link" href="#p646" onclick="return changeColor(this);"></a><span class="yinwen">疏</span>「司射」至「有祭」。○注「不當其位辟中」。○釋曰︰自此盡「反位」，論司射獻釋獲之事。此薦脯醢及折俎有肺祭一，與獻獲者同。但彼三祭，此一祭為異也。一祭者，亦薦有祭肺。俎有祭肺，以為將食而祭，故言「有祭」也。云「不當其位，辟中」者，以釋獲者位在中西，故獻之於其位少南，所以辟中也。</span>
<p class="strong" id="p647"><a class="gg-link" href="#p647" onclick="return changeColor(this);"></a>釋獲者薦右東面拜受爵，司射北面拜送爵。釋獲者就其薦坐，左執爵，祭脯醢，興，取肺，坐祭，遂祭酒，興，司射之西，北面立飲，不拜既爵。司射受爵，奠于篚。釋獲者少西辟薦，反位。</p>
<span class="zhushi" id="p648"><a class="gg-link" href="#p648" onclick="return changeColor(this);"></a>辟薦少西之者，為復射妨司射視算也，亦辟俎。</span>
<span class="jianshu" id="p649"><a class="gg-link" href="#p649" onclick="return changeColor(this);"></a><span class="yinwen">疏</span>「釋獲」至「反位」。○注「辟薦」至「辟俎」。○釋曰︰云「亦辟俎」者，上獻獲者訖，獲者執其薦，使人執俎從之，設于乏南。此釋獲者受獻訖，釋獲者少西辟薦，不云辟俎，亦辟俎與獲者同可知，故云亦辟俎也。</span>
<p class="strong" id="p650"><a class="gg-link" href="#p650" onclick="return changeColor(this);"></a>司射適堂西，袒、決、遂，取弓于階西，挾一个，搢扑，以反位。</p>
<span class="zhushi" id="p651"><a class="gg-link" href="#p651" onclick="return changeColor(this);"></a>為將復射。</span>
<span class="jianshu" id="p652"><a class="gg-link" href="#p652" onclick="return changeColor(this);"></a><span class="yinwen">疏</span>「司射」至「反位」。○注「為將復射」。○釋曰︰自此盡「反位」，論將為下番射作之，使拾取矢之事。</span>
<p class="strong" id="p653"><a class="gg-link" href="#p653" onclick="return changeColor(this);"></a>司射去扑，倚于階西，升，請射于賓，如初。賓許。</p>
<p class="strong" id="p654"><a class="gg-link" href="#p654" onclick="return changeColor(this);"></a>司射降，搢扑，由司馬之南適堂西，命三耦及眾賓︰「皆袒、決、遂，執弓，就位。」</p>
<span class="zhushi" id="p655"><a class="gg-link" href="#p655" onclick="return changeColor(this);"></a>位，射位也。不言射者，以當序取矢。</span>
<span class="jianshu" id="p656"><a class="gg-link" href="#p656" onclick="return changeColor(this);"></a><span class="yinwen">疏</span>「司射」至「就位」。○注「位射」至「取矢」。○釋曰︰云「位，射位」者，知是射者，下云「各以其耦反於射位」，故知此是射位在司射之西南東面者也。云「不言射位者，以當序取矢」者，以此當次序拾取矢射，故不言射位也。</span>
<p class="strong" id="p657"><a class="gg-link" href="#p657" onclick="return changeColor(this);"></a>司射先反位。</p>
<span class="zhushi" id="p658"><a class="gg-link" href="#p658" onclick="return changeColor(this);"></a>言先三耦及眾賓也。既命之，即反位，不俟之也。曏不言先三耦，未有拾取矢位，無所先。</span>
<span class="jianshu" id="p659"><a class="gg-link" href="#p659" onclick="return changeColor(this);"></a><span class="yinwen">疏</span>「司射先反位」。○注「言先」至「所先」。○釋曰︰言「先三耦及眾賓也」者，此下有三耦及眾賓，故知先三耦及眾賓也。云「曏不言先三耦，未有拾取矢位，無所先」者，案前第二番將射，命三耦拾取矢，司射反位，不言先，未有位，無所先，故決之。第二番無位者，以司射之西南有三耦射位，至再番司射反於故位，三耦將移於司馬之西南，拾取矢之位，未往之時，末有故位，三耦既無故位，故司射不得言先，故以此決之也。凡射，大射與鄉射各有三位，此鄉射無次，有堂西取弓矢，袒、決、遂及比耦之位；又有三耦射位，在司射位西南；又有拾取矢及再番射位，是三位。<span class="shu-ming">大射</span>有次，次內有袒、決、遂取弓矢之位；又有堂東次比耦之位；又有射位，並拾取矢之位，是亦有三位。但君臣禮異，故位事不同也。</span>
<p class="strong" id="p660"><a class="gg-link" href="#p660" onclick="return changeColor(this);"></a>三耦及眾賓皆袒、決、遂，執弓，各以其耦進，反于射位。</p>
<span class="zhushi" id="p661"><a class="gg-link" href="#p661" onclick="return changeColor(this);"></a>以猶與也。今文以為與。</span>
<span class="jianshu" id="p662"><a class="gg-link" href="#p662" onclick="return changeColor(this);"></a><span class="yinwen">疏</span>「三耦」至「射位」。○注「以猶與也」。○釋曰︰訓以為與者，<span class="shu-ming">春秋</span>之義，能東西之曰以。若存以字，謂言尊卑不同，任意以之，故轉為與，則平敵之義也。</span>
<p class="strong" id="p663"><a class="gg-link" href="#p663" onclick="return changeColor(this);"></a>司射作拾取矢。三耦拾取矢如初，反位。賓、主人、大夫降揖如初。主人堂東，賓堂西，皆袒、決、遂，執弓，皆進階前揖。</p>
<span class="zhushi" id="p664"><a class="gg-link" href="#p664" onclick="return changeColor(this);"></a>南面相俟而揖行也。</span>
<span class="jianshu" id="p665"><a class="gg-link" href="#p665" onclick="return changeColor(this);"></a><span class="yinwen">疏</span>「司射」至「前揖」。○注「南面」至「行也」。○釋曰︰言「南面」者，謂賓主各於堂東西，南面立相待。言「揖行」者，謂各於堂上北面相見而揖，揖訖，行向楅也。</span>
<p class="strong" id="p666"><a class="gg-link" href="#p666" onclick="return changeColor(this);"></a>及楅揖，拾取矢如三耦。</p>
<span class="zhushi" id="p667"><a class="gg-link" href="#p667" onclick="return changeColor(this);"></a>及楅，當楅東西也。主人西面，賓東面，相揖拾取矢。不北面揖，由便也。</span>
<span class="jianshu" id="p668"><a class="gg-link" href="#p668" onclick="return changeColor(this);"></a><span class="yinwen">疏</span>○注釋曰︰云「及楅，當楅東西也」者，賓主出堂東西相見，揖訖，東西行至楅所也。云「不北面揖，由便也」者，決三耦及眾賓皆於楅南北面揖，及楅揖。此則無楅，南北面揖，賓主各由東西便故也。</span>
<p class="strong" id="p669"><a class="gg-link" href="#p669" onclick="return changeColor(this);"></a>卒，北面搢三挾一个。</p>
<span class="zhushi" id="p670"><a class="gg-link" href="#p670" onclick="return changeColor(this);"></a>亦於三耦為之位。</span>
<span class="jianshu" id="p671"><a class="gg-link" href="#p671" onclick="return changeColor(this);"></a><span class="yinwen">疏</span>「卒北」至「一個」。○注「亦於三耦為之位」。○釋曰︰經云「搢三挾一个」，與上三耦取矢訖，搢三挾一个同，又同處，故云「亦於三耦為之位」也。</span>
<p class="strong" id="p672"><a class="gg-link" href="#p672" onclick="return changeColor(this);"></a>揖退。</p>
<span class="zhushi" id="p673"><a class="gg-link" href="#p673" onclick="return changeColor(this);"></a>皆已揖左還，各由其塗反位。</span>
<span class="jianshu" id="p674"><a class="gg-link" href="#p674" onclick="return changeColor(this);"></a><span class="yinwen">疏</span>「揖退」。○注「皆已」至「反位」。○釋曰︰云「皆已揖左還，各由其塗反位」者，謂賓主北面揖退之時，賓主皆左還，相背各向堂塗，反堂東西之位。知左還者，約上三耦也。</span>
<p class="strong" id="p675"><a class="gg-link" href="#p675" onclick="return changeColor(this);"></a>賓堂西，主人堂東，皆釋弓矢，襲，及階揖，升堂揖，就席。</p>
<span class="zhushi" id="p676"><a class="gg-link" href="#p676" onclick="return changeColor(this);"></a>將袒先言主人，將襲先言賓，尊賓也。</span>
<span class="jianshu" id="p677"><a class="gg-link" href="#p677" onclick="return changeColor(this);"></a><span class="yinwen">疏</span>「賓堂」至「就席」。○注「將袒」至「賓也」。○釋曰︰袒是盡敬之事，襲是修容之禮，故上經將袒先言主人，此經襲則先言賓，是尊賓故也。</span>
<p class="strong" id="p678"><a class="gg-link" href="#p678" onclick="return changeColor(this);"></a>大夫袒、決、遂，執弓，就其耦。</p>
<span class="zhushi" id="p679"><a class="gg-link" href="#p679" onclick="return changeColor(this);"></a>降袒、決、遂於堂西，就其耦於射位，與之拾取矢。</span>
<span class="jianshu" id="p680"><a class="gg-link" href="#p680" onclick="return changeColor(this);"></a><span class="yinwen">疏</span>「大夫」至「其耦」。○注「降袒」至「取矢」。○釋曰︰知「於堂西」者，上文賓主人大夫降，賓堂西袒、決、遂，又上文大夫射時，堂西袒、決、遂，故知也。</span>
<p class="strong" id="p681"><a class="gg-link" href="#p681" onclick="return changeColor(this);"></a>揖皆進，如三耦。耦東面，大夫西面。大夫進，坐，說矢束。</p>
<span class="zhushi" id="p682"><a class="gg-link" href="#p682" onclick="return changeColor(this);"></a>說矢束者，下耦，以將拾取。</span>
<span class="jianshu" id="p683"><a class="gg-link" href="#p683" onclick="return changeColor(this);"></a><span class="yinwen">疏</span>「揖皆」至「矢束」。○注「說矢」至「拾取」。○釋曰︰「大夫西面」者，為下射故也。</span>
<p class="strong" id="p684"><a class="gg-link" href="#p684" onclick="return changeColor(this);"></a>興，反位。而后耦揖進坐，兼取乘矢，順羽而興，反位，揖。</p>
<span class="zhushi" id="p685"><a class="gg-link" href="#p685" onclick="return changeColor(this);"></a>兼取乘矢者，尊大夫，不敢與之拾也。相下相尊，君子之所以相接也。</span>
<span class="jianshu" id="p686"><a class="gg-link" href="#p686" onclick="return changeColor(this);"></a><span class="yinwen">疏</span>「興反」至「位揖」。○注「兼取」至「接也」。○釋曰︰此大夫與耦取矢、踣弓、覆手、仰手，一如上三耦法，其揖退之儀亦如上，左還而西也。</span>
<p class="strong" id="p687"><a class="gg-link" href="#p687" onclick="return changeColor(this);"></a>大夫進坐，亦兼取乘矢，如其耦。北面，搢三挾一个。</p>
<span class="zhushi" id="p688"><a class="gg-link" href="#p688" onclick="return changeColor(this);"></a>亦於三耦為之位。</span>
<p class="strong" id="p689"><a class="gg-link" href="#p689" onclick="return changeColor(this);"></a>揖退。耦反位，大夫遂適序西，釋弓矢，襲，升即席。</p>
<span class="zhushi" id="p690"><a class="gg-link" href="#p690" onclick="return changeColor(this);"></a>大夫不序於下，尊也。</span>
<p class="strong" id="p691"><a class="gg-link" href="#p691" onclick="return changeColor(this);"></a>眾賓繼拾取矢，皆如三耦，以反位。</p>
<p class="strong" id="p692"><a class="gg-link" href="#p692" onclick="return changeColor(this);"></a>司射猶挾一个以進，作上射如初。一耦揖升如初。</p>
<span class="zhushi" id="p693"><a class="gg-link" href="#p693" onclick="return changeColor(this);"></a>進，前也。曏言還當上耦西面，是言進，終始互相明也。今文或言作升射。</span>
<span class="jianshu" id="p694"><a class="gg-link" href="#p694" onclick="return changeColor(this);"></a><span class="yinwen">疏</span>「司射」至「如初」。○注「進前」至「升射」。○釋曰︰自此盡「退中與算而俟」，論第三番用樂射之事。云「曏言還當上耦西面，是言進，終始互相明也」者，上番將射時，云司射還當上耦西面，作上耦射，不言進，明還當上耦時者進，近上耦乃作之，此直進作射，不言還當上耦，明進時亦還當上耦而作之，故言終始互相明也。</span>
<p class="strong" id="p695"><a class="gg-link" href="#p695" onclick="return changeColor(this);"></a>司馬升，命去矦，獲者許諾。司馬降，釋弓反位。司射與司馬交于階前，去扑，襲，升，請以樂樂于賓。賓許諾。司射降，搢扑，東面命樂正，曰︰「請以樂樂于賓，賓許。」</p>
<span class="zhushi" id="p696"><a class="gg-link" href="#p696" onclick="return changeColor(this);"></a>東西，於西階之前也。不就樂正命之者，傳尊者之命於賤者，遙號命之可也。樂正亦許諾，猶北面不還，以賓在堂。</span>
<span class="jianshu" id="p697"><a class="gg-link" href="#p697" onclick="return changeColor(this);"></a><span class="yinwen">疏</span>「司馬」至「賓許」。○注「東面」至「在堂」。○釋曰︰知在「西階之前，不就樂正命之」者，以經云「司射降，搢扑」，即言東面命樂正，無行進之事，故知西階之前遙命之也。云「樂正亦許諾」，知者，案<span class="shu-ming">大射</span>云︰「司射東面命樂正曰︰命用樂。樂正曰︰諾。」是樂正許諾之事。此不言者，文不具，故言之。云「猶北面不還，以賓在堂」者，此亦無文，樂正位東階東南，北面；大師位東北，西面；賓在堂，南面；樂正猶北面，不還西面，是以下文特云「東面命大師」，明此時不西面受命矣。<span class="shu-ming">大射</span>鄭注彼云︰「樂正西面受命，左還，東面命大師。」與此禮異者，雖無正文，鄭以義言，在阼故也。</span>
<p class="strong" id="p698"><a class="gg-link" href="#p698" onclick="return changeColor(this);"></a>司射遂士階間，堂下北面命曰︰「不鼓不釋。」</p>
<span class="zhushi" id="p699"><a class="gg-link" href="#p699" onclick="return changeColor(this);"></a>不與鼓節相應，不釋算也。鄉射之鼓五節，歌五終，所以將八矢，一節之間當拾發，四節四拾，其一節先以聽也。</span>
<span class="jianshu" id="p700"><a class="gg-link" href="#p700" onclick="return changeColor(this);"></a><span class="yinwen">疏</span>「司射」至「不釋」。○注「不與」至「聽也」。○釋曰︰云「鄉射之鼓五節」者，以卿、大夫、士用五節，是以<span class="shu-ming">射人</span>云︰王以<span class="shu-ming">騶虞</span>九節，諸矦以<span class="shu-ming">狸首</span>七節，卿大夫以<span class="shu-ming">采蘋</span>五節，士以<span class="shu-ming">采蘩</span>五節。是卿大夫士同五節。云「歌五終，所以將八矢」者，下記云︰「歌<span class="shu-ming">騶虞</span>若<span class="shu-ming">采蘋</span>。」歌五終是也。云「一節之間當拾發，四節四拾，其一節先以聽也」者，尊卑樂節雖多少不同，四節以盡乘矢則同，其餘外皆以聽，以知樂終始長短也。王九節者，五節先以聽；諸矦七節者，三節先以聽；卿、大夫、士五節者，一節先以聽；皆四節拾將乘矢。但尊者先以聽則多，卑者先以聽則少，優至尊，先知審政也。此節亦取矦道之數，故鄭注<span class="shu-ming">射人</span>云︰九節、七節、五節者，奏樂以為射耦之差，言節者，容矦道之數也。凡射皆與臣下共為，若與尊者同耦，自然與尊者同節。若不與尊者同耦，則各自用其節，樂當與<span class="shu-ming">射義</span>同。</span>
<p class="strong" id="p701"><a class="gg-link" href="#p701" onclick="return changeColor(this);"></a>上射揖。司射退反位。樂正東面命大師，曰︰「奏<span class="shu-ming">騶虞</span>，間若一。」</p>
<span class="zhushi" id="p702"><a class="gg-link" href="#p702" onclick="return changeColor(this);"></a>東面者，進還鄉大師也。<span class="shu-ming">騶虞</span>，<span class="shu-ming">國風‧召南</span>之詩篇也。<span class="shu-ming">射義</span>曰︰「<span class="shu-ming">騶虞</span>者，樂官備也。」其詩有一發五豝、五豵，于嗟騶虞之言，樂得賢者眾多，嘆思至仁之人以充其官，此天子之射節也。而用之者，方有樂賢之志，取其宜也。其他賓客、卿大夫則歌<span class="shu-ming">采蘋</span>。「間若一」者，重節。</span>
<span class="jianshu" id="p703"><a class="gg-link" href="#p703" onclick="return changeColor(this);"></a><span class="yinwen">疏</span>「上節」至「若一」。○注「東面」至「重節」。○釋曰︰云「東面者，進還鄉大師也」者，以其大師西面，樂正北面，明知進身鄉大師乃命之。云「此天子之射節也」者，<span class="shu-ming">周禮‧射人</span>而知。云「取其宜也」者，<span class="shu-ming">騶虞</span>喻得賢者多，此<span class="shu-ming">鄉射</span>亦樂賢，故云取其宜也。云「其他賓客、鄉大夫則歌<span class="shu-ming">采蘋</span>」者，<span class="shu-ming">采蘋</span>是鄉大夫樂節，其他謂賓射與燕射，若州長他賓客自奏<span class="shu-ming">采蘩</span>。若然，此篇有鄉大夫、州長射法，則同用<span class="shu-ming">騶虞</span>，以其同有樂賢之志也。云「間若一者，重節」者，間若一謂五節之間，長短希數皆如一，則是重樂節也。</span>
<p class="strong" id="p704"><a class="gg-link" href="#p704" onclick="return changeColor(this);"></a>大師不興，許諾。樂正退反位。</p>
<p class="strong" id="p705"><a class="gg-link" href="#p705" onclick="return changeColor(this);"></a>乃奏<span class="shu-ming">騶虞</span>以射。三耦卒射，賓、主人、大夫、眾賓繼射，釋獲如初。卒射，降。</p>
<span class="zhushi" id="p706"><a class="gg-link" href="#p706" onclick="return changeColor(this);"></a>皆應鼓與歌之節，乃釋算。降者，眾賓。</span>
<span class="jianshu" id="p707"><a class="gg-link" href="#p707" onclick="return changeColor(this);"></a><span class="yinwen">疏</span>「大師」至「射降」。○注「皆應」至「眾賓」。○釋曰︰云「樂正退反位」者，反工南北面位也。云「降者，眾賓」者，次番射時，賓與主人、大夫卒射皆升堂，此降者眾賓也。</span>
<p class="strong" id="p708"><a class="gg-link" href="#p708" onclick="return changeColor(this);"></a>釋獲者執餘獲，升告左右卒射，如初。</p>
<span class="zhushi" id="p709"><a class="gg-link" href="#p709" onclick="return changeColor(this);"></a>卒，已也。今文曰告于賓。</span>
<p class="strong" id="p710"><a class="gg-link" href="#p710" onclick="return changeColor(this);"></a>司馬升，命取矢，獲者許諾。司馬降，釋弓反位。弟子委矢，司馬乘之，皆如初。</p>
<p class="strong" id="p711"><a class="gg-link" href="#p711" onclick="return changeColor(this);"></a>司射釋弓視算，如初。</p>
<span class="zhushi" id="p712"><a class="gg-link" href="#p712" onclick="return changeColor(this);"></a>算，獲算也。今文曰視數也。</span>
<p class="strong" id="p713"><a class="gg-link" href="#p713" onclick="return changeColor(this);"></a>釋獲者以賢獲與鈞告，如初。降復位。</p>
<p class="strong" id="p714"><a class="gg-link" href="#p714" onclick="return changeColor(this);"></a>司射命設豐，設豐、實觶如初。遂命勝者執張弓，不勝者執弛弓，升飲如初。</p>
<p class="strong" id="p715"><a class="gg-link" href="#p715" onclick="return changeColor(this);"></a>司射猶袒、決、遂，左執弓，右執一個，兼諸弦，面鏃，適堂西，以命拾取矢，如初。</p>
<span class="zhushi" id="p716"><a class="gg-link" href="#p716" onclick="return changeColor(this);"></a>側持弦矢曰執。面猶尚也。並矢於弦，尚其鏃，將止，變於射也。</span>
<span class="jianshu" id="p717"><a class="gg-link" href="#p717" onclick="return changeColor(this);"></a><span class="yinwen">疏</span>「釋獲」至「如初」。○注「側持」至「射也」。○釋曰︰言猶袒者，亦是有故之辭，以其常袒，恐不袒，故言猶以連之也。云「側持弦矢曰執」者，對方持弦矢曰挾。並矢於弦尚其鏃將止變於射也者，亦是對將射挾矢而言。</span>
<p class="strong" id="p718"><a class="gg-link" href="#p718" onclick="return changeColor(this);"></a>司射反位。三耦及賓、主人、大夫、眾賓皆袒、決、遂，拾取矢，如初。矢不挾，兼諸弦弣以退，不反位，遂授有司于堂西。</p>
<span class="zhushi" id="p719"><a class="gg-link" href="#p719" onclick="return changeColor(this);"></a>不挾，亦謂執之如司射也。不以反射位授有司者，射禮畢。</span>
<span class="jianshu" id="p720"><a class="gg-link" href="#p720" onclick="return changeColor(this);"></a><span class="yinwen">疏</span>「司射」至「堂西」。○注「不挾」至「禮畢」。○釋曰︰云「不挾，亦謂執之如司射也」者，執之如司射兼諸弦弣，則與司射異。以其司射直執一个，無三矢兼於弣，三耦以下則執一个，並於弦，又以三矢並於弣，所以異也。</span>
<p class="strong" id="p721"><a class="gg-link" href="#p721" onclick="return changeColor(this);"></a>辯拾取矢，揖，皆升就席。</p>
<span class="zhushi" id="p722"><a class="gg-link" href="#p722" onclick="return changeColor(this);"></a>謂賓大夫及眾賓也。相俟堂西，進立于西階之前。主人以賓揖升，大夫及眾賓從升，立時少退于大夫。三耦及弟子自若留下。</span>
<span class="jianshu" id="p723"><a class="gg-link" href="#p723" onclick="return changeColor(this);"></a><span class="yinwen">疏</span>「辯拾」至「就席」。○注「謂賓」至「留下」。○釋曰︰知相俟于堂西者，以經言辯拾取矢訖，乃言「揖，皆升就席」，則知先取矢者皆相待堂西，其主人則在堂東，遍取矢訖，乃揖而升堂就席也。云「主人以賓揖升，大夫及眾賓從升，立時少退于大夫。三耦及弟子自若留下」者，眾賓則三賓也，皆依上文獻后升，及留在下之法。</span>
<p class="strong" id="p724"><a class="gg-link" href="#p724" onclick="return changeColor(this);"></a>司射乃適堂西，釋弓，去扑，說決、拾、襲，反位。</p>
<span class="jianshu" id="p725"><a class="gg-link" href="#p725" onclick="return changeColor(this);"></a><span class="yinwen">疏</span>「司射」至「反位」。○釋曰︰司射之扑在階西，今來去扑於堂西之等，以其不復射故也。</span>
<p class="strong" id="p726"><a class="gg-link" href="#p726" onclick="return changeColor(this);"></a>司馬命弟子說矦之左下綱而釋之，</p>
<span class="zhushi" id="p727"><a class="gg-link" href="#p727" onclick="return changeColor(this);"></a>說，解也。釋之不復射，奄束之。</span>
<span class="jianshu" id="p728"><a class="gg-link" href="#p728" onclick="return changeColor(this);"></a><span class="yinwen">疏</span>「司馬」至「釋之」。○注「說解」至「束之」。○釋曰︰上初張矦時，云「乃張矦，下綱不及地武，不繫左下綱，中掩束之」，鄭云︰「事未至也。」又至將射時，「司馬命張矦，弟子說束，遂繫左下綱」。鄭注云︰「事至。」今言司馬命弟子說矦之左下綱而釋之，直言「說矦之左下綱而釋之」，明未全去，備復射，故鄭下注云︰「諸所退皆俟於堂西，備復射也。」故知此釋之為三番射畢，不復射。若有射，則行燕射，旅酬以後乃為之，故於此時中掩左下綱，如初張時也。</span>
<p class="strong" id="p729"><a class="gg-link" href="#p729" onclick="return changeColor(this);"></a>命獲者以旌退，命弟子退楅。司射命釋獲者退中與算而俟。</p>
<span class="zhushi" id="p730"><a class="gg-link" href="#p730" onclick="return changeColor(this);"></a>諸所退皆俟堂西，備復射也。旌言「以」者，旌恆執也。獲者，釋獲者，亦退其薦俎。</span>
<span class="jianshu" id="p731"><a class="gg-link" href="#p731" onclick="return changeColor(this);"></a><span class="yinwen">疏</span>「命獲」至「而俟」。○注「諸所」至「薦俎」。○釋曰︰「獲者，釋獲者，亦退薦俎」者，上獻時皆有薦俎，辟之於右，今獲者以旌退，釋獲者退中，故知亦退薦俎也。</span>
<p class="strong" id="p732"><a class="gg-link" href="#p732" onclick="return changeColor(this);"></a>司馬反為司正，退復觶南而立。</p>
<span class="zhushi" id="p733"><a class="gg-link" href="#p733" onclick="return changeColor(this);"></a>當監旅酬。</span>
<span class="jianshu" id="p734"><a class="gg-link" href="#p734" onclick="return changeColor(this);"></a><span class="yinwen">疏</span>「司馬」至「而立」。○注「當監旅酬」。○釋曰︰自此盡「司正降復位」，論射訖行旅酬之事。故司馬反為司正，鄭云「當監旅酬」也。</span>
<p class="strong" id="p735"><a class="gg-link" href="#p735" onclick="return changeColor(this);"></a>樂正命弟子贊工即位。弟子相工，如其降也，升自西階，反坐。</p>
<span class="zhushi" id="p736"><a class="gg-link" href="#p736" onclick="return changeColor(this);"></a>贊工遷樂也。降時如初入。樂正反自西階東，北面。</span>
<span class="jianshu" id="p737"><a class="gg-link" href="#p737" onclick="return changeColor(this);"></a><span class="yinwen">疏</span>「樂正」至「反坐」。○注「贊工」至「北面」。○釋曰︰前為將射，遷工于東方西面，樂正北面。今將旅酬作樂，故遷升於堂上也。云「降時如初入」者，以經直云「如其降也」，降時威儀不見，故取上文降時如初入。初入則上「工四人」已下是也。云「樂正反自西階東，北面」者，上初升於西階之東，樂正立于其西，合樂訖，工告樂正曰︰「正歌備。」樂正告于賓，乃降立于西階東，北面。又將射時，樂正命弟子贊工遷樂于下，弟子相工如初入，降自西階東，北面，近其事。知不升者，以正樂畢，上無告請於賓之事，宜與正歌備已后同也。</span>
<p class="strong" id="p738"><a class="gg-link" href="#p738" onclick="return changeColor(this);"></a>賓北面坐，取俎西之觶，興，阼階上北面酬主人。主人降席，立于賓東。賓坐奠觶，拜，執觶興，主人答拜。賓不祭，卒觶，不拜，不洗，實之，進東南面。</p>
<span class="zhushi" id="p739"><a class="gg-link" href="#p739" onclick="return changeColor(this);"></a>所不者，酬而禮殺也。賓立飲。</span>
<span class="jianshu" id="p740"><a class="gg-link" href="#p740" onclick="return changeColor(this);"></a><span class="yinwen">疏</span>「賓北」至「南面」。○注「所不」至「立飲」。○釋曰︰「賓北面坐，取俎西之觶」者，謂上一人舉觶于賓，賓奠于薦西者也。云「賓立飲」者，<span class="shu-ming">鄉飲酒</span>當此賓酬主人時云賓「不祭，立飲」是也。</span>
<p class="strong" id="p741"><a class="gg-link" href="#p741" onclick="return changeColor(this);"></a>主人阼階上北面拜，賓少退。</p>
<span class="zhushi" id="p742"><a class="gg-link" href="#p742" onclick="return changeColor(this);"></a>少退，少逡遁也。</span>
<p class="strong" id="p743"><a class="gg-link" href="#p743" onclick="return changeColor(this);"></a>主人進受觶，賓主人之西，北面拜送。</p>
<span class="zhushi" id="p744"><a class="gg-link" href="#p744" onclick="return changeColor(this);"></a>旅酬而同階，禮殺也。</span>
<span class="jianshu" id="p745"><a class="gg-link" href="#p745" onclick="return changeColor(this);"></a><span class="yinwen">疏</span>注「旅酬」至「殺也」。○釋曰︰對獻酬之時，賓主各於其階，故云「同階，禮殺也」。</span>
<p class="strong" id="p746"><a class="gg-link" href="#p746" onclick="return changeColor(this);"></a>賓揖，就席。主人以觶適西階上酬大夫。大夫降席，立于主人之西，如賓酬主人之禮。</p>
<span class="zhushi" id="p747"><a class="gg-link" href="#p747" onclick="return changeColor(this);"></a>其既實觶，進西南面，立鄉所酬。</span>
<span class="jianshu" id="p748"><a class="gg-link" href="#p748" onclick="return changeColor(this);"></a><span class="yinwen">疏</span>「賓揖」至「之禮」。○注「其既」至「所酬」。○釋曰︰云「主人以觶適西階上酬大夫」者，旅酬恆執此觶以相酬，故言「以」。知義然者，上文「命獲者以旌退」，鄭注云「旌言以者，旌恆執也」是也。云「其既實觶，進西南面，立鄉所酬」，知者，以上賓酬主人，阼階上實觶進南面，則知此主人酬大夫西階上，實觶而亦進西面可知也。</span>
<p class="strong" id="p749"><a class="gg-link" href="#p749" onclick="return changeColor(this);"></a>主人揖，就席。若無大夫，則長受酬，亦如之。</p>
<span class="zhushi" id="p750"><a class="gg-link" href="#p750" onclick="return changeColor(this);"></a>長，謂以長幼之次酬眾賓。</span>
<span class="jianshu" id="p751"><a class="gg-link" href="#p751" onclick="return changeColor(this);"></a><span class="yinwen">疏</span>「主人」至「如之」。○釋曰︰云「若無大夫」者，鄉人為公卿大夫來觀禮者為遵，或有或無，不定，故云若。有大夫先酬之，無大夫則酬長，以<span class="shu-ming">鄉射</span>無介，直有三賓，以長幼之次受酬。此言酬眾賓，則三賓也。</span>
<p class="strong" id="p752"><a class="gg-link" href="#p752" onclick="return changeColor(this);"></a>司正升自西階，相旅，作受酬者曰︰「某酬某子。」</p>
<span class="zhushi" id="p753"><a class="gg-link" href="#p753" onclick="return changeColor(this);"></a>某者，字也。某子者，氏也。稱酬者之字，受酬者曰某子。旅酬下為上，尊之也。<span class="shu-ming">春秋傳</span>曰「字不若子」，此言某酬某子者，<span class="shu-ming">射禮</span>略於<span class="shu-ming">飲酒</span>，<span class="shu-ming">飲酒</span>言某子受酬，以飲酒為主。</span>
<span class="jianshu" id="p754"><a class="gg-link" href="#p754" onclick="return changeColor(this);"></a><span class="yinwen">疏</span>「司正」至「某子」。○注「某者」至「為主」。○釋曰︰云「旅酬下為上，尊之也」者，以旅酬者少長以齒，逮下之道，前人雖卑，其司正命之飲酒，呼之稱謂尊於酬者，故受酬者為某子，酬他為某也。云「<span class="shu-ming">春秋傳</span>曰」者，案莊十年秋九月經書︰「荊敗蔡師于莘，以蔡矦獻舞歸。」<span class="shu-ming">公羊傳</span>曰︰「荊者何？州名也。州不若國，國不若氏，氏不若人，人不若名，名不若字，字不若子。」何休云︰「爵最尊也。」鄭引之者，証旅酬下為上之義。酬者稱字，受酬者稱子，子是尊稱。云「此言某酬某子者，<span class="shu-ming">射禮</span>略於<span class="shu-ming">飲酒</span>，<span class="shu-ming">飲酒</span>言某子受酬，以飲酒為主」者，此<span class="shu-ming">鄉射</span>主於射，略於<span class="shu-ming">飲酒</span>，故稱酬他者字，又稱受酬飲酒者為子，是字不若子。<span class="shu-ming">飲酒</span>言「某子受酬」，直以飲酒為主故也。</span>
<p class="strong" id="p755"><a class="gg-link" href="#p755" onclick="return changeColor(this);"></a>受酬者降席。司正退立于西序端，東面。</p>
<span class="zhushi" id="p756"><a class="gg-link" href="#p756" onclick="return changeColor(this);"></a>退立，俟後酬者也。始升相，立階西北面。</span>
<span class="jianshu" id="p757"><a class="gg-link" href="#p757" onclick="return changeColor(this);"></a><span class="yinwen">疏</span>「受酬」至「東面」。○注「退立」至「北面」。○釋曰︰云「始升相，立階西北面」者，<span class="shu-ming">鄉飲酒</span>注亦然。知者，以司正升自西階，與西階之酬者立，故知始時在西階西北面也。</span>
<p class="strong" id="p758"><a class="gg-link" href="#p758" onclick="return changeColor(this);"></a>眾受酬者拜，興、飲，皆如賓酬主人之禮。辯，遂酬在下者，皆升，受酬于西階上。</p>
<span class="zhushi" id="p759"><a class="gg-link" href="#p759" onclick="return changeColor(this);"></a>在下，謂賓黨也。<span class="shu-ming">鄉飲酒</span>記曰︰「主人之贊者，西面北上，不與，無算爵然後與。」此異於賓。</span>
<span class="jianshu" id="p760"><a class="gg-link" href="#p760" onclick="return changeColor(this);"></a><span class="yinwen">疏</span>「眾受」至「階上」。○注「在下」至「於賓」。○釋曰︰引<span class="shu-ming">鄉飲酒</span>記者，欲見賓黨在西，主黨在東，主黨不與酬之義。</span>
<p class="strong" id="p761"><a class="gg-link" href="#p761" onclick="return changeColor(this);"></a>卒受者以觶降，奠于篚。</p>
<p class="strong" id="p762"><a class="gg-link" href="#p762" onclick="return changeColor(this);"></a>司正降復位，</p>
<span class="jianshu" id="p763"><a class="gg-link" href="#p763" onclick="return changeColor(this);"></a><span class="yinwen">疏</span>「司正降復位」。○釋曰︰自此盡「唯賓」，論舉觶於賓與大夫，為無算爵之事。云「司正降復位」者，司正當監旅酬訖，故降，使二人舉觶于賓與大夫，為無算始也。</span>
<p class="strong" id="p764"><a class="gg-link" href="#p764" onclick="return changeColor(this);"></a>使二人舉觶于賓與大夫。</p>
<span class="zhushi" id="p765"><a class="gg-link" href="#p765" onclick="return changeColor(this);"></a>二人，主人之贊者。</span>
<p class="strong" id="p766"><a class="gg-link" href="#p766" onclick="return changeColor(this);"></a>舉觶者皆洗觶，升，實之，西階上北面，皆坐奠觶，拜，執觶興。賓與大夫皆席末答拜。舉觶者皆坐祭，遂飲，卒觶，興，坐奠觶，拜，執觶興。賓與大夫皆答拜。舉觶者逆降，洗，升實觶，皆立于西階上，北面，東上。賓與大夫拜。舉觶者皆進，坐奠于薦右。</p>
<span class="zhushi" id="p767"><a class="gg-link" href="#p767" onclick="return changeColor(this);"></a>坐奠之，不敢授。</span>
<span class="jianshu" id="p768"><a class="gg-link" href="#p768" onclick="return changeColor(this);"></a><span class="yinwen">疏</span>「舉觶」至「薦右」。○注「坐奠之不敢授」。○釋曰︰賓與大夫皆席末答拜者，皆席西南面答拜。云「皆進，坐奠于薦右」者，以其將飲者於右，故也。云「坐奠之，不敢授」者，對獻酬時親授主人之贊者，卑不敢親授觶也。</span>
<p class="strong" id="p769"><a class="gg-link" href="#p769" onclick="return changeColor(this);"></a>賓與大夫辭，坐受觶以興。</p>
<span class="zhushi" id="p770"><a class="gg-link" href="#p770" onclick="return changeColor(this);"></a>辭，辭其坐奠觶。</span>
<span class="jianshu" id="p771"><a class="gg-link" href="#p771" onclick="return changeColor(this);"></a><span class="yinwen">疏</span>「賓與」至「以興」。○注「辭辭其坐奠觶」。○釋曰︰必辭者，贊者不敢親授，賓與大夫不可自尊，故辭之。不言「取」而言「受」者，亦是若親受之然。</span>
<p class="strong" id="p772"><a class="gg-link" href="#p772" onclick="return changeColor(this);"></a>舉觶者退反位，皆拜送，乃降。賓與大夫反奠于其所，興。</p>
<span class="zhushi" id="p773"><a class="gg-link" href="#p773" onclick="return changeColor(this);"></a>不舉者，盛禮已崇。古文曰反坐。</span>
<span class="jianshu" id="p774"><a class="gg-link" href="#p774" onclick="return changeColor(this);"></a><span class="yinwen">疏</span>「舉觶」至「所興」。○注「不舉」至「反坐」。○釋曰︰崇，重也。凡飲酒，禮成於酬。前已旅酬，所盛禮已重，今主人復舉觶，為無算爵，盡歡情，客不盡主人歡，故且奠之。未舉之，故不奠薦左。</span>
<p class="strong" id="p775"><a class="gg-link" href="#p775" onclick="return changeColor(this);"></a>若無大夫，則唯賓。</p>
<span class="zhushi" id="p776"><a class="gg-link" href="#p776" onclick="return changeColor(this);"></a>長一人舉觶，如<span class="shu-ming">燕禮</span>媵爵之為。</span>
<span class="jianshu" id="p777"><a class="gg-link" href="#p777" onclick="return changeColor(this);"></a><span class="yinwen">疏</span>若「無大夫則唯賓」。○注「長一」至「之為」。○釋曰︰曏二人舉觶為賓與大夫，今若無大夫，當闕一人，故云「則唯賓」也。云「長一人舉觶，如<span class="shu-ming">燕禮</span>媵爵之為」者，燕禮初，二大夫媵觶，至旅酬，復使二人，君命長媵一爵於君，與此同，故云如<span class="shu-ming">燕禮</span>之為彼旅酬。此為無算爵，不同，但一人是同，故引為証也。</span>
<p class="strong" id="p778"><a class="gg-link" href="#p778" onclick="return changeColor(this);"></a>司正升自西階，阼階上受命于主人，適西階上，北面請坐于賓。</p>
<span class="zhushi" id="p779"><a class="gg-link" href="#p779" onclick="return changeColor(this);"></a>請坐，欲與賓燕，盡殷勤也。至此盛禮以成，酒清肴乾，強有力者猶倦焉。</span>
<span class="jianshu" id="p780"><a class="gg-link" href="#p780" onclick="return changeColor(this);"></a><span class="yinwen">疏</span>「司正」至「于賓」。○注「請坐」至「倦焉」。○釋曰︰自此盡「少退北上」，論請坐徹俎之事。云「酒清肴乾，強有力者猶倦焉」者，此<span class="shu-ming">禮記‧聘義</span>文。案彼云︰「故強有力者將以行禮也，酒清人渴而不敢飲也，肉乾人飢而不敢食也，日莫人倦。」引之者，証此賓須坐之義。</span>
<p class="strong" id="p781"><a class="gg-link" href="#p781" onclick="return changeColor(this);"></a>賓辭以俎。</p>
<span class="zhushi" id="p782"><a class="gg-link" href="#p782" onclick="return changeColor(this);"></a>俎者，肴之貴者也。辭之者，不敢以燕坐褻貴肴。</span>
<span class="jianshu" id="p783"><a class="gg-link" href="#p783" onclick="return changeColor(this);"></a><span class="yinwen">疏</span>「賓辭以俎」。○注「俎者」至「貴肴」。○釋曰︰俎所盛骨體，骨體是肴之貴者，故辭之也。</span>
<p class="strong" id="p784"><a class="gg-link" href="#p784" onclick="return changeColor(this);"></a>反命于主人，主人曰︰「請徹俎。」賓許。司正降自西階，階前命弟子俟徹俎。</p>
<span class="zhushi" id="p785"><a class="gg-link" href="#p785" onclick="return changeColor(this);"></a>弟子，賓黨也。俎者，主人贊者設之。今賓辭之，使其黨俟徹，順賓意也。上言「請坐于賓」，此言「主人曰」，互相備耳。</span>
<span class="jianshu" id="p786"><a class="gg-link" href="#p786" onclick="return changeColor(this);"></a><span class="yinwen">疏</span>「反命」至「徹俎」。○注「弟子」至「備耳」。○釋曰︰知弟子是賓黨者，以其司正降自西階，階前命之，明賓黨弟子在西階東面也。必使賓黨弟子者，徹俎是賓請之，故鄭云「俎者，主人贊者設之，今賓辭之，使其黨俟徹，順賓意也」。云「上言請坐于賓，此言主人曰，互相備耳」者，凡辭，皆司正請于主人，主人有命，司正乃傳告賓。今上文云司正「請坐于賓」，直見司正傳主人辭，不見「主人曰請坐于賓」之辭，此經直見「主人曰請徹俎」，不見司正傳主人以告賓，是互相備也。不言「互文」而云「互相備」者，凡言互文者，各舉一事，一事自周，是互文。此據一邊禮，一邊禮不備，文相續乃備，故云互相備。若云「糗餌粉餈」，鄭注云「餌言糗，餈言粉，互相足」之類也。</span>
<p class="strong" id="p787"><a class="gg-link" href="#p787" onclick="return changeColor(this);"></a>司正升，立于序端。賓降席，北面。主人降席自南方，阼階上北面。大夫降席，席東南面。</p>
<span class="zhushi" id="p788"><a class="gg-link" href="#p788" onclick="return changeColor(this);"></a>俟弟子升受俎。</span>
<span class="jianshu" id="p789"><a class="gg-link" href="#p789" onclick="return changeColor(this);"></a><span class="yinwen">疏</span>「司正」至「南面」。○注「俟弟子升受俎」。○釋曰︰云「俟弟子升受俎」者，下云「司正以俎出授從者」，注云︰「授賓家從來者也，所以厚禮之。」則此弟子升受俎者。案下文據大夫與主人而言，若賓俎授司正，非弟子也。</span>
<p class="strong" id="p790"><a class="gg-link" href="#p790" onclick="return changeColor(this);"></a>賓取俎，還授司正。司正以降自西階，賓從之降，遂立于階西，東面。司正以俎出，授從者。</p>
<span class="zhushi" id="p791"><a class="gg-link" href="#p791" onclick="return changeColor(this);"></a>授賓家從來者也。古者與人飲食，必歸其盛者，所以厚禮之。</span>
<span class="jianshu" id="p792"><a class="gg-link" href="#p792" onclick="return changeColor(this);"></a><span class="yinwen">疏</span>注「授賓」至「禮之」。○釋曰︰云「古者與人飲食，必歸其盛者，所以厚禮之」者，<span class="shu-ming">鄉飲酒</span>、<span class="shu-ming">燕禮</span>、<span class="shu-ming">大射</span>賓客皆有俎，徹歸客之左右，俎是肴之貴，是歸其盛者。<span class="shu-ming">公食大夫</span>既食，「有司卷三牲之俎，歸于賓館」。故總云古者與人飲食必歸其盛者，所以厚禮之也。</span>
<p class="strong" id="p793"><a class="gg-link" href="#p793" onclick="return changeColor(this);"></a>主人取俎，還授弟子。弟子受俎，降自西階以東。主人降自阼階，西面立。</p>
<span class="zhushi" id="p794"><a class="gg-link" href="#p794" onclick="return changeColor(this);"></a>以東，授主人侍者。</span>
<span class="jianshu" id="p795"><a class="gg-link" href="#p795" onclick="return changeColor(this);"></a><span class="yinwen">疏</span>「主人」至「面立」。○注「以東」至「侍者」。○釋曰︰云「以東，授主人侍」者，弟子是賓黨，非主人之贊者，故知徹主人俎，還授主人侍者，歸入於內也。</span>
<p class="strong" id="p796"><a class="gg-link" href="#p796" onclick="return changeColor(this);"></a>大夫取俎，還授弟子。弟子以降自西階，遂出授從者。大夫從之降，立于賓南。</p>
<span class="zhushi" id="p797"><a class="gg-link" href="#p797" onclick="return changeColor(this);"></a>凡言還者，明取俎各自鄉其席。</span>
<p class="strong" id="p798"><a class="gg-link" href="#p798" onclick="return changeColor(this);"></a>眾賓皆降，立于大夫之南，少退，北上。</p>
<span class="zhushi" id="p799"><a class="gg-link" href="#p799" onclick="return changeColor(this);"></a>從降，亦為將燕。</span>
<span class="jianshu" id="p800"><a class="gg-link" href="#p800" onclick="return changeColor(this);"></a><span class="yinwen">疏</span>注「從降亦為將燕」。○釋曰︰賓、主人、大夫有俎，從俎而降。此三賓無俎，亦從大夫而降，亦如賓、主人、大夫將燕，故同降同升也。</span>
<p class="strong" id="p801"><a class="gg-link" href="#p801" onclick="return changeColor(this);"></a>主人以賓揖讓，說屨，乃升。大夫及眾賓皆說屨，升，坐。</p>
<span class="zhushi" id="p802"><a class="gg-link" href="#p802" onclick="return changeColor(this);"></a>說屨者，將空坐，屨褻賤，不宜在堂也。說屨則摳衣，為其被地。</span>
<span class="jianshu" id="p803"><a class="gg-link" href="#p803" onclick="return changeColor(this);"></a><span class="yinwen">疏</span>「主人」至「升坐」。○注「說屨」至「被地」。○釋曰︰自此盡「門外再拜」，論升坐行無算爵，賓醉送出之事。云「說屨則摳衣，為其被地」者，<span class="shu-ming">曲禮</span>云「摳衣趨隅」，彼謂升席時，引之証說屨，低身亦然，若不摳衣，恐衣被地履之。但對文上曰衣，下曰裳，散文衣裳通，此衣即裳也。案<span class="shu-ming">少儀</span>云︰「排闔說屨於戶內，一人而已矣。」鄭注云︰「雖眾敵，猶有所尊也。」彼尊卑在室，則尊者說屨在戶內，自餘說屨於戶外。若尊卑在堂，則亦尊者一人說屨在堂，自餘說屨於堂下，是以<span class="shu-ming">燕禮</span>、<span class="shu-ming">大射</span>臣皆說屨於階下。公不見說屨之文，明公舄在堂矣。此乃<span class="shu-ming">鄉飲酒</span>臣禮，賓主人行敵禮，故皆說屨於堂下也。</span>
<p class="strong" id="p804"><a class="gg-link" href="#p804" onclick="return changeColor(this);"></a>乃羞。</p>
<span class="zhushi" id="p805"><a class="gg-link" href="#p805" onclick="return changeColor(this);"></a>羞，進也。所進者，狗胾醢也。燕設啗具，所以案酒。</span>
<span class="jianshu" id="p806"><a class="gg-link" href="#p806" onclick="return changeColor(this);"></a><span class="yinwen">疏</span>「乃羞」。○注「羞進」至「案酒」。○釋曰︰云「所進者，狗胾醢也」者，以其牲用狗，故知狗胾醢。醢未必狗，以其醢豫造乃成，非臨時之物，故知非狗，連言之也。</span>
<p class="strong" id="p807"><a class="gg-link" href="#p807" onclick="return changeColor(this);"></a>無算爵。使二人舉觶。賓與大夫不興，取奠觶飲，卒觶，不拜。</p>
<span class="zhushi" id="p808"><a class="gg-link" href="#p808" onclick="return changeColor(this);"></a>二人，謂曏者二人也。使之升，立于西階上。賓與大夫將旅，當執觶也。卒觶者固不拜矣，著之者，嫌坐卒爵者拜既爵。此坐于席，禮既殺，不復崇。</span>
<span class="jianshu" id="p809"><a class="gg-link" href="#p809" onclick="return changeColor(this);"></a><span class="yinwen">疏</span>○釋曰︰經「賓」上有「于」字者，誤。以此二觶仍是前二人所舉者，今以二人升者，舉發使行無算爵，非新觶，以鄭注可知，故誤有也。若然，舉觶上屬，實下屬為句也。云「卒觶者固不拜矣，著之者，嫌坐卒爵者拜既爵」者，上正旅酬時，賓酬主人，賓不祭，卒觶，不拜，不洗，今此二人舉觶，禮彌殺，故云卒觶者固不拜矣。嫌坐卒爵者拜既爵者，以正獻酬時皆坐，卒爵拜既爵，嫌此無算爵飲，卒觶，亦有拜義，故明之。云「坐于席，禮既殺，不復崇」者，此決正行獻酬時，在於階下，有拜既爵，此說屨就席，禮既殺，不復崇重，故無拜爵也。</span>
<p class="strong" id="p810"><a class="gg-link" href="#p810" onclick="return changeColor(this);"></a>執觶者受觶，遂實之。賓觶以之主人，大夫之觶長受，</p>
<span class="zhushi" id="p811"><a class="gg-link" href="#p811" onclick="return changeColor(this);"></a>長，眾賓長。</span>
<p class="strong" id="p812"><a class="gg-link" href="#p812" onclick="return changeColor(this);"></a>而錯，皆不拜。</p>
<span class="zhushi" id="p813"><a class="gg-link" href="#p813" onclick="return changeColor(this);"></a>錯者，實主人之觶，以之次賓也。實賓長之觶，以之次大夫，其或多者，迭飲於坐而已，皆不拜受，禮又殺也。</span>
<span class="jianshu" id="p814"><a class="gg-link" href="#p814" onclick="return changeColor(this);"></a><span class="yinwen">疏</span>注「錯者」至「殺也」。○釋曰︰云「其或多者，迭飲於坐而已」者，眾賓之長在賓西者三人，大夫則席於賓東。若大夫亦三人，則與眾賓等，得交錯相酬。言其或多者，若有一大夫，則眾賓二人無所酬，直二人迭飲而已。若大夫四人已上，多於三賓，自三人之外，亦無所酬，則亦自相酬，迭飲而已。云「皆不拜受，禮殺也」者，上二人舉觶於賓與大夫，皆拜受，及飲卒不拜，是其殺。今眾賓與大夫不拜受觶，故言禮又殺也。</span>
<p class="strong" id="p815"><a class="gg-link" href="#p815" onclick="return changeColor(this);"></a>辯，卒受者興，以旅在下者于西階上。</p>
<span class="zhushi" id="p816"><a class="gg-link" href="#p816" onclick="return changeColor(this);"></a>眾賓之末，飲而酬主人之贊者；大夫之末，飲而酬賓黨，亦錯焉。不使執觶者酌，以其將旅酬，不以己尊孤人也。其末若皆眾賓，則先酬主人之贊者，若皆大夫，則先酬賓黨而已。執觶者酌，在上辯，降復位。</span>
<span class="jianshu" id="p817"><a class="gg-link" href="#p817" onclick="return changeColor(this);"></a><span class="yinwen">疏</span>「辯卒」至「階上」。○注「眾賓」至「復位」。○釋曰︰經云「辯」，謂堂上眾賓已上皆飲訖。云「卒受」者，謂最末后飲者。云「眾賓之末，飲而酬主人之贊者；大夫之末，飲而酬賓黨，亦錯焉」者，此亦若堂上交錯也。云「不使執觶者酌」，謂不使二人執觶者酌。云「以其將旅酬，不以己尊孤人也」者，其堂上皆坐行酒，至此立階上，旅在下，解經「興，以旅在下者」。云「其末若皆眾賓，則先酬主人之贊」者，謂大夫或少或無，則眾賓為末飲也。云「若皆大夫」者，謂大夫多，眾賓遍后，二觶並酬大夫，則大夫為末飲也。云「執觶者酌在上辯，降復位」者，謂二人舉觶酌堂上眾賓已上辯，其堂下自酌相旅，二人無事，故降復于東階前，西面北上位也。故<span class="shu-ming">鄉飲酒</span>記云︰「主人之贊者西面北上，不與，無算爵然後與。」必知復位者，下經云「執觶者皆與旅」是也。</span>
<p class="strong" id="p818"><a class="gg-link" href="#p818" onclick="return changeColor(this);"></a>長受酬，酬者不拜，乃飲，卒觶，以實之。</p>
<span class="zhushi" id="p819"><a class="gg-link" href="#p819" onclick="return changeColor(this);"></a>言酬者不拜者，嫌酬堂下異位當拜也。古文曰受酬者不拜。</span>
<span class="jianshu" id="p820"><a class="gg-link" href="#p820" onclick="return changeColor(this);"></a><span class="yinwen">疏</span>「長受」至「實之」。○注「言酬」至「不拜」。○釋曰︰謂堂下或賓黨之長，或主人贊者之長，受堂上酬，酬者不拜。鄭云「酬者不拜者，嫌酬堂下異位，當拜也」者，嫌堂下異位，堂上酬堂下當拜，故明之也。</span>
<p class="strong" id="p821"><a class="gg-link" href="#p821" onclick="return changeColor(this);"></a>受酬者不拜受。</p>
<span class="zhushi" id="p822"><a class="gg-link" href="#p822" onclick="return changeColor(this);"></a>禮殺，進受尊者之酬，猶不拜。</span>
<span class="jianshu" id="p823"><a class="gg-link" href="#p823" onclick="return changeColor(this);"></a><span class="yinwen">疏</span>「受酬者不拜受」。○注「禮殺」至「不拜」。○釋曰︰堂下卑者受堂上尊者酒當拜，由禮殺，雖尊者之酬，猶不拜也。</span>
<p class="strong" id="p824"><a class="gg-link" href="#p824" onclick="return changeColor(this);"></a>辯旅，皆不拜。</p>
<span class="zhushi" id="p825"><a class="gg-link" href="#p825" onclick="return changeColor(this);"></a>主人之贊者於此始旅，嫌有拜。</span>
<span class="jianshu" id="p826"><a class="gg-link" href="#p826" onclick="return changeColor(this);"></a><span class="yinwen">疏</span>「辯旅皆不拜」。○注「主人」至「有拜」。○釋曰︰以<span class="shu-ming">鄉飲酒</span>記云︰「主人之贊者不與，無算爵然後與。」故鄭偏言主人之贊者於此始旅，嫌有拜，故明之也。</span>
<p class="strong" id="p827"><a class="gg-link" href="#p827" onclick="return changeColor(this);"></a>執觶者皆與旅。</p>
<span class="zhushi" id="p828"><a class="gg-link" href="#p828" onclick="return changeColor(this);"></a>嫌已飲不復飲也。上使之勸人耳，非逮下之惠也。亦自以齒與於旅也。</span>
<span class="jianshu" id="p829"><a class="gg-link" href="#p829" onclick="return changeColor(this);"></a><span class="yinwen">疏</span>「執觶者皆與旅」。○注「嫌已」至「旅也」。○釋曰︰此即上文二人舉觶者於西階上，已卒觶，故鄭云「嫌已飲不復飲也」。</span>
<p class="strong" id="p830"><a class="gg-link" href="#p830" onclick="return changeColor(this);"></a>卒受者以虛觶降，奠于篚。執觶者洗，升實觶，反奠于賓與大夫。</p>
<span class="zhushi" id="p831"><a class="gg-link" href="#p831" onclick="return changeColor(this);"></a>復奠之者，燕以飲酒為歡，醉乃止，主人之意也。（今文無執觶及賓觶、大夫之觶，皆為爵。實觶，觶為之。）</span>
<p class="strong" id="p832"><a class="gg-link" href="#p832" onclick="return changeColor(this);"></a>無算樂。</p>
<span class="zhushi" id="p833"><a class="gg-link" href="#p833" onclick="return changeColor(this);"></a>合鄉樂無次數。</span>
<span class="jianshu" id="p834"><a class="gg-link" href="#p834" onclick="return changeColor(this);"></a><span class="yinwen">疏</span>○釋曰︰（今文此經云執觶者，無此執觶，又今文無執觶及賓觶、大夫之觶皆為爵，不從者，以其皆在無算爵之科，明不為爵。云「實觶，觶為之」者，亦不從也。）○注「合鄉樂無次數」。○釋曰︰知合鄉樂<span class="shu-ming">二南</span>者，約上正歌時不略，其正已歌鄉樂。但上有次第，先歌<span class="shu-ming">關雎</span>，次歌<span class="shu-ming">葛覃</span>、<span class="shu-ming">卷耳</span>，次歌<span class="shu-ming">鵲巢</span>、<span class="shu-ming">采蘋</span>、<span class="shu-ming">采蘩</span>，皆三終，有次數。今無次數，在賓主所好也。</span>
<p class="strong" id="p835"><a class="gg-link" href="#p835" onclick="return changeColor(this);"></a>賓興，樂正命奏<span class="shu-ming">陔</span>。</p>
<span class="zhushi" id="p836"><a class="gg-link" href="#p836" onclick="return changeColor(this);"></a><span class="shu-ming">陔</span>，<span class="shu-ming">陔夏</span>，其詩亡。<span class="shu-ming">周禮</span>賓醉而出，奏<span class="shu-ming">陔夏</span>。<span class="shu-ming">陔夏</span>者，天子諸矦以鍾鼓，大夫、士鼓而已。</span>
<span class="jianshu" id="p837"><a class="gg-link" href="#p837" onclick="return changeColor(this);"></a><span class="yinwen">疏</span>「賓興」至「奏陔」。○注「陔陔」至「而已」。○釋曰︰此賓興，即命奏，下文賓降，乃作樂也。云「<span class="shu-ming">陔</span>，<span class="shu-ming">陔夏</span>其詩亡」者，<span class="shu-ming">九夏</span>皆<span class="shu-ming">詩</span>篇，鄭注<span class="shu-ming">鍾師</span>云︰「歌之大者，載在樂章，樂崩亦從而亡。」云「<span class="shu-ming">周禮</span>」者，<span class="shu-ming">鍾師</span>云︰<span class="shu-ming">陔夏</span>，杜子春云︰「客醉而出，奏<span class="shu-ming">陔夏</span>。」雖非正文，亦據<span class="shu-ming">周禮</span>而言。云「<span class="shu-ming">陔夏</span>者，天子諸矦以鍾鼓」，知者，<span class="shu-ming">鍾師</span>云︰「以鍾鼓奏<span class="shu-ming">九夏</span>。」是天子法。襄公四年︰「穆叔如晉，晉矦饗之，金奏<span class="shu-ming">肆夏</span>之三，不拜。」則<span class="shu-ming">陔夏</span>奏用鍾矣。大夫、士尚有鼓，明諸矦亦有鼓，故總云「天子、諸矦以鍾鼓」。知「大夫、士用鼓」者，此<span class="shu-ming">鄉射</span>、<span class="shu-ming">鄉飲酒</span>皆有鼓，故知以鼓奏<span class="shu-ming">陔</span>而已也。</span>
<p class="strong" id="p838"><a class="gg-link" href="#p838" onclick="return changeColor(this);"></a>賓降及階，<span class="shu-ming">陔</span>作。賓出，眾賓皆出，主人送于門外，再拜。</p>
<span class="zhushi" id="p839"><a class="gg-link" href="#p839" onclick="return changeColor(this);"></a>拜送賓于門東，西面。賓不答拜，禮有終。</span>
<span class="jianshu" id="p840"><a class="gg-link" href="#p840" onclick="return changeColor(this);"></a><span class="yinwen">疏</span>「賓降」至「再拜」。○注「拜送」至「有終」。○釋曰︰知「拜送賓于門東，西面」者，此約迎賓時於此拜也。云「不答拜，禮有終」者，以行禮有終，故不答也。</span>
<p class="strong" id="p841"><a class="gg-link" href="#p841" onclick="return changeColor(this);"></a>明日，賓朝服以拜賜于門外。</p>
<span class="zhushi" id="p842"><a class="gg-link" href="#p842" onclick="return changeColor(this);"></a>拜賜，謝恩惠也。</span>
<span class="jianshu" id="p843"><a class="gg-link" href="#p843" onclick="return changeColor(this);"></a><span class="yinwen">疏</span>「明日」至「門外」。○釋曰︰自此盡「經末」，論息勞司正之事。</span>
<p class="strong" id="p844"><a class="gg-link" href="#p844" onclick="return changeColor(this);"></a>主人不見，如賓服，遂從之，拜辱于門外，乃退。</p>
<span class="zhushi" id="p845"><a class="gg-link" href="#p845" onclick="return changeColor(this);"></a>不見，不褻禮也。拜辱，謝其自屈辱。</span>
<span class="jianshu" id="p846"><a class="gg-link" href="#p846" onclick="return changeColor(this);"></a><span class="yinwen">疏</span>「主人」至「乃退」。○注「不見」至「屈辱」。○釋曰︰不見不褻禮者，禮不欲數，數則瀆。今主人不見，恐相褻，故不見也。</span>
<p class="strong" id="p847"><a class="gg-link" href="#p847" onclick="return changeColor(this);"></a>主人釋服，乃息司正。</p>
<span class="zhushi" id="p848"><a class="gg-link" href="#p848" onclick="return changeColor(this);"></a>釋服，說朝服，服玄端也。息猶勞也。勞司正，謂賓之與之飲酒，以其昨日尢勞倦也。<span class="shu-ming">月令</span>曰︰「勞農以休息之。」</span>
<span class="jianshu" id="p849"><a class="gg-link" href="#p849" onclick="return changeColor(this);"></a><span class="yinwen">疏</span>「主人」至「司正」。○注「釋服」至「息之」。○釋曰︰上文主人如賓服，則主人亦朝服矣。今言「釋服」，謂釋去朝服。朝服之下，衣則次玄端，故知「釋服說朝服服玄端也」。玄端即朝服之下易其裳為異也。<span class="shu-ming">月令</span>者，彼是十月農功畢，勞農以休息之，為息田夫之臘祭，引之者，証息勞來休息之義也。</span>
<p class="strong" id="p850"><a class="gg-link" href="#p850" onclick="return changeColor(this);"></a>無介。</p>
<span class="zhushi" id="p851"><a class="gg-link" href="#p851" onclick="return changeColor(this);"></a>勞禮略，貶於飲酒也。此已下皆記禮之異者。</span>
<span class="jianshu" id="p852"><a class="gg-link" href="#p852" onclick="return changeColor(this);"></a><span class="yinwen">疏</span>「無介」。○注「勞禮」至「異者」。○釋曰︰云「勞禮略，貶於飲酒也」者，謂貶於<span class="shu-ming">鄉飲酒</span>，<span class="shu-ming">鄉飲酒</span>禮有介，此上司正飲酒及此勞禮皆無介，是貶於<span class="shu-ming">鄉飲酒</span>也。云「此以下皆記禮之異」者，謂息司正之禮與上飲酒禮異之事也。</span>
<p class="strong" id="p853"><a class="gg-link" href="#p853" onclick="return changeColor(this);"></a>不殺。</p>
<span class="zhushi" id="p854"><a class="gg-link" href="#p854" onclick="return changeColor(this);"></a>無俎故也。</span>
<span class="jianshu" id="p855"><a class="gg-link" href="#p855" onclick="return changeColor(this);"></a><span class="yinwen">疏</span>「不殺」。○注「無俎故也」。○釋曰︰下文云「無俎」，無俎故不殺，殺即有俎也。</span>
<p class="strong" id="p856"><a class="gg-link" href="#p856" onclick="return changeColor(this);"></a>使人速。</p>
<span class="zhushi" id="p857"><a class="gg-link" href="#p857" onclick="return changeColor(this);"></a>速，召賓。</span>
<span class="jianshu" id="p858"><a class="gg-link" href="#p858" onclick="return changeColor(this);"></a><span class="yinwen">疏</span>「使人速」。○注「速召賓」。○釋曰︰若<span class="shu-ming">公食</span>使人召之還，司正為擯也。</span>
<p class="strong" id="p859"><a class="gg-link" href="#p859" onclick="return changeColor(this);"></a>迎于門外，不拜，入，升。不拜至，不拜洗。薦脯醢，無俎。賓酢主人，主人不崇酒，不拜眾賓。既獻眾賓，一人舉觶，遂無算爵。</p>
<span class="zhushi" id="p860"><a class="gg-link" href="#p860" onclick="return changeColor(this);"></a>言遂者，明其間闕也。賓坐奠觶于其所，擯者遂受命于主人，請坐于賓，賓降說屨升坐矣。不言遂請坐者，請坐主於無算爵。</span>
<span class="jianshu" id="p861"><a class="gg-link" href="#p861" onclick="return changeColor(this);"></a><span class="yinwen">疏</span>「迎于」至「算爵」。○注「言遂」至「算爵」。○釋曰︰云「言遂者，明其間闕也」者，間闕謂間一人舉觶，下有工升歌，立司正旅酬，及二人舉觶及徹俎之事，以其闕此數事，故云「遂無算爵」也。云「賓坐奠觶于其所，擯者遂受命于主人，請坐于賓，賓降說屨升坐矣」，此並依正飲酒禮。不言遂請坐者，請坐主於無算爵者，以其請坐主於無算爵，今言無算爵，自然請坐可知，故不須言請坐于賓也。</span>
<p class="strong" id="p862"><a class="gg-link" href="#p862" onclick="return changeColor(this);"></a>無司正。</p>
<span class="zhushi" id="p863"><a class="gg-link" href="#p863" onclick="return changeColor(this);"></a>使擯者而已，不立之。</span>
<span class="jianshu" id="p864"><a class="gg-link" href="#p864" onclick="return changeColor(this);"></a><span class="yinwen">疏</span>「無司正」。○注「使擯」至「立之」。○釋曰︰不立司正，亦是與飲酒禮異。</span>
<p class="strong" id="p865"><a class="gg-link" href="#p865" onclick="return changeColor(this);"></a>賓不與。</p>
<span class="zhushi" id="p866"><a class="gg-link" href="#p866" onclick="return changeColor(this);"></a>昨日至尊，不可褻也。古文與作豫。</span>
<span class="jianshu" id="p867"><a class="gg-link" href="#p867" onclick="return changeColor(this);"></a><span class="yinwen">疏</span>「賓不與」。○注「昨日」至「作豫」。○釋曰︰賓者，主人所尊敬，不可復召之，復召之亦是褻瀆也。</span>
<p class="strong" id="p868"><a class="gg-link" href="#p868" onclick="return changeColor(this);"></a>征唯所欲，</p>
<span class="zhushi" id="p869"><a class="gg-link" href="#p869" onclick="return changeColor(this);"></a>征，召也。謂所欲請呼。</span>
<span class="jianshu" id="p870"><a class="gg-link" href="#p870" onclick="return changeColor(this);"></a><span class="yinwen">疏</span>「征唯所欲」。○注「征召」至「請呼」。○釋曰︰須止則止，須召則召，在主人之意，故云「所欲請呼」也。</span>
<p class="strong" id="p871"><a class="gg-link" href="#p871" onclick="return changeColor(this);"></a>以告於鄉先生、君子可也。</p>
<span class="zhushi" id="p872"><a class="gg-link" href="#p872" onclick="return changeColor(this);"></a>告，請也。鄉先生，鄉大夫致仕者也。君子，有大德行不仕者。</span>
<span class="jianshu" id="p873"><a class="gg-link" href="#p873" onclick="return changeColor(this);"></a><span class="yinwen">疏</span>「以告」至「可也」。○注「告請」至「仕者」。○釋曰︰云「鄉大夫致仕者也」者，此即<span class="shu-ming">鄉飲酒</span>注云「先生，謂老人教學人」。云「君子，有大德行不仕」者，大德行，謂六德、六行，可貢而不仕者。此即居士縞帶，亦曰處士。</span>
<p class="strong" id="p874"><a class="gg-link" href="#p874" onclick="return changeColor(this);"></a>羞唯所有。</p>
<span class="zhushi" id="p875"><a class="gg-link" href="#p875" onclick="return changeColor(this);"></a>用時見物。</span>
<span class="jianshu" id="p876"><a class="gg-link" href="#p876" onclick="return changeColor(this);"></a><span class="yinwen">疏</span>「羞唯所有」。○注「用時見物」。○釋曰︰謂昨日所有之餘見物。</span>
<p class="strong" id="p877"><a class="gg-link" href="#p877" onclick="return changeColor(this);"></a>鄉樂唯欲。</p>
<span class="zhushi" id="p878"><a class="gg-link" href="#p878" onclick="return changeColor(this);"></a>不歌<span class="shu-ming">雅</span>、<span class="shu-ming">頌</span>，取<span class="shu-ming">周</span>、<span class="shu-ming">召</span>之<span class="shu-ming">詩</span>，在所好。</span>
<span class="jianshu" id="p879"><a class="gg-link" href="#p879" onclick="return changeColor(this);"></a><span class="yinwen">疏</span>「鄉樂唯欲」。○注「不歌」至「所好」。○釋曰︰此即與上無算樂同，而云不歌<span class="shu-ming">雅</span>、<span class="shu-ming">頌</span>者，以其上飲酒主於射，略於樂，不用<span class="shu-ming">小雅</span>。此非鄉射，而亦不歌<span class="shu-ming">雅</span>、<span class="shu-ming">頌</span>者，亦不可過于正飲酒禮，故云「<span class="shu-ming">周</span>、<span class="shu-ming">召</span>之詩在所好」也。</span>
<p class="strong" id="p880"><a class="gg-link" href="#p880" onclick="return changeColor(this);"></a>記。大夫與，則公士為賓。</p>
<span class="zhushi" id="p881"><a class="gg-link" href="#p881" onclick="return changeColor(this);"></a>不敢使鄉人加尊於大夫也。公士，在官之士。鄉賓主用處士。</span>
<span class="jianshu" id="p882"><a class="gg-link" href="#p882" onclick="return changeColor(this);"></a><span class="yinwen">疏</span>「記大」至「為賓」。○注「不敢」至「處士」。○釋曰︰據此鄉射使處士無爵命者為賓，故有大夫來，不以鄉人加尊於大夫，故易去之，使公士為賓。若然，<span class="shu-ming">鄉飲酒</span>貢士法︰賢者為賓，其次為介，又其次為眾賓。有大夫來，不易去之，以其賓擬貢故也。云「鄉賓主用處士」，即君子者也。</span>
<p class="strong" id="p883"><a class="gg-link" href="#p883" onclick="return changeColor(this);"></a>使能，不宿戒。</p>
<span class="zhushi" id="p884"><a class="gg-link" href="#p884" onclick="return changeColor(this);"></a>能者敏於事，不待宿戒而習之。</span>
<span class="jianshu" id="p885"><a class="gg-link" href="#p885" onclick="return changeColor(this);"></a><span class="yinwen">疏</span>「使能不宿戒」。○注「能者」至「習之」。○釋曰︰解上賓用處士。云「能者敏於事」者，<span class="shu-ming">孝經</span>云︰「參不敏。」鄭云︰「敏猶達也。」則此通達於事。</span>
<p class="strong" id="p886"><a class="gg-link" href="#p886" onclick="return changeColor(this);"></a>其牲，狗也。</p>
<span class="zhushi" id="p887"><a class="gg-link" href="#p887" onclick="return changeColor(this);"></a>狗取擇人。</span>
<span class="jianshu" id="p888"><a class="gg-link" href="#p888" onclick="return changeColor(this);"></a><span class="yinwen">疏</span>「其牲狗也」。○注「狗取擇人」。○釋曰︰<span class="shu-ming">鄉飲酒</span>、<span class="shu-ming">鄉射</span>義取擇賢士為賓，天子已下，燕亦用狗，亦取擇人可與燕者。</span>
<p class="strong" id="p889"><a class="gg-link" href="#p889" onclick="return changeColor(this);"></a>亨于堂東北。</p>
<span class="zhushi" id="p890"><a class="gg-link" href="#p890" onclick="return changeColor(this);"></a><span class="shu-ming">鄉飲酒義</span>曰︰「俎陽氣之所發也。」</span>
<span class="jianshu" id="p891"><a class="gg-link" href="#p891" onclick="return changeColor(this);"></a><span class="yinwen">疏</span>「亨于堂東北」。○注「鄉飲」至「發也」。○釋曰︰陽氣起於東北而盛於南方，亨狗于東北，飲酒是陽，故法之。</span>
<p class="strong" id="p892"><a class="gg-link" href="#p892" onclick="return changeColor(this);"></a>尊，綌冪。賓至，徹之。</p>
<p class="strong" id="p893"><a class="gg-link" href="#p893" onclick="return changeColor(this);"></a>以綌為冪，取其堅潔。</p>
<span class="jianshu" id="p894"><a class="gg-link" href="#p894" onclick="return changeColor(this);"></a><span class="yinwen">疏</span>○○釋曰︰凡冪者皆為塵埃加，故設之。但用冪不用冪不同者，凡用醴，皆不見用冪，質故也。即<span class="shu-ming">士冠</span>禮子，<span class="shu-ming">昏禮</span>禮賓贊禮婦，<span class="shu-ming">聘禮</span>禮賓，此等用醴皆無冪是也。醮無酒，亦用冪者，從禮子，質也。或以尊厭卑，亦無冪。<span class="shu-ming">燕禮</span>君尊，有冪，方圜壺則無冪。<span class="shu-ming">昏禮</span>尊於室內有冪，尊於房戶外為媵御賤，故無冪。<span class="shu-ming">鄉飲酒</span>、<span class="shu-ming">鄉射</span>有冪者，無所厭故也。若祭祀之冪，<span class="shu-ming">冪人</span>云︰「以疏布冪八尊。」鄭云︰「天地之神尚質。」「以畫布冪六彝。」鄭云︰「宗廟可以文。」「凡王巾皆黼。」注云︰「周尚武，其用文德則黻可。」諸矦無文，或與王同。其喪中之冪皆用疏布。<span class="shu-ming">士喪禮</span>小斂用功布，大斂亦同。<span class="shu-ming">士虞</span>用綌冪，與吉同，大夫亦當然也。云「賓至，徹之」者，巾冪必布，執冪，賓未至，恐塵加，賓至，徹去不復用，以其<span class="shu-ming">鄉射</span>、<span class="shu-ming">飲酒</span>不見更用之文故也。<span class="shu-ming">燕禮</span>君命徹冪，則未命之前重用之者。君尊，久設恐塵，故重覆之。</span>
<p class="strong" id="p895"><a class="gg-link" href="#p895" onclick="return changeColor(this);"></a>蒲筵，緇布純。</p>
<span class="zhushi" id="p896"><a class="gg-link" href="#p896" onclick="return changeColor(this);"></a>筵，席也。純，緣。</span>
<span class="jianshu" id="p897"><a class="gg-link" href="#p897" onclick="return changeColor(this);"></a><span class="yinwen">疏</span>「蒲筵緇布純」。○注「筵席也純緣」。○釋曰︰鄉大夫、州長與鄉人習禮，雖有公卿之尊，無加席，唯一種，故記人記之云筵席者，鄭注<span class="shu-ming">周禮‧序官</span>云︰「鋪陳曰筵，藉之曰席。」然其言之筵席，通但在地者為筵，取鋪陳之義，在上曰席，取相承藉之義耳。</span>
<p class="strong" id="p898"><a class="gg-link" href="#p898" onclick="return changeColor(this);"></a>西序之席，北上。</p>
<span class="zhushi" id="p899"><a class="gg-link" href="#p899" onclick="return changeColor(this);"></a>眾賓統於賓。</span>
<span class="jianshu" id="p900"><a class="gg-link" href="#p900" onclick="return changeColor(this);"></a><span class="yinwen">疏</span>「西序之席北上」。○注「眾賓統於賓」。○釋曰︰眾賓之席繼賓，己西南面東上，今云「西序之席北上」者，謂眾賓有東面者則北上，此東面非常，故記之也。若然，此鄉射上設席，雖不言眾賓之數，上文云「三拜眾賓」，鄭云︰「三拜，示遍也。」則眾賓亦三人矣。而復有東面者，若公卿大夫多，尊東不受則於尊西，賓近於西，則三賓東面北上，統於賓也。</span>
<p class="strong" id="p901"><a class="gg-link" href="#p901" onclick="return changeColor(this);"></a>獻用爵，其他用觶。</p>
<span class="zhushi" id="p902"><a class="gg-link" href="#p902" onclick="return changeColor(this);"></a>爵尊，不可褻也。</span>
<p class="strong" id="p903"><a class="gg-link" href="#p903" onclick="return changeColor(this);"></a>以爵拜者，不徒作。</p>
<span class="zhushi" id="p904"><a class="gg-link" href="#p904" onclick="return changeColor(this);"></a>以爵拜，謂拜既爵。徒猶空也。作，起也。不空起，言起必酢主人。</span>
<p class="strong" id="p905"><a class="gg-link" href="#p905" onclick="return changeColor(this);"></a>薦，脯用籩，五膱，祭半膱，橫于上。醢以豆，出自東房。膱長尺二寸。</p>
<span class="zhushi" id="p906"><a class="gg-link" href="#p906" onclick="return changeColor(this);"></a>脯用籩，籩宜乾物也。醢以豆，豆宜濡物也。膱猶脡也，為記者異耳。祭橫于上，殊之也。於人為縮。膱廣狹未聞也。古文膱為胾，今文或作植。</span>
<span class="jianshu" id="p907"><a class="gg-link" href="#p907" onclick="return changeColor(this);"></a><span class="yinwen">疏</span>「薦脯」至「二寸」。○注「脯用」至「作植」。○釋曰︰云「豆，宜濡物也」者，案<span class="shu-ming">王制</span>云︰「一為乾豆。」鄭云︰「謂臘之以為祭祀，豆實。」與此違者，以其豆實則醢也。鄭注<span class="shu-ming">周禮‧醢人</span>云︰「作醢及贊者，必先膊乾其肉，乃後細莝之，雜以梁麴及鹽漬，以美酒塗置甌中，百日則成矣。」是乾以為豆實，醢是也。云「膱猶脡也，為記者異耳」者，<span class="shu-ming">鄉飲酒</span>記云︰「脯五脡。」此云五膱，膱與脡不同，非訓之，是記者異，名不同，非別有義，故鄭云膱猶脡也。云「於人為縮」者，脯法於人為縮者，<span class="shu-ming">鄉飲酒</span>記引<span class="shu-ming">曲禮</span>云︰「以脯修置者，左朐右末。」鄭注<span class="shu-ming">曲禮</span>云︰「屈中曰朐。」取左手案之，右手擘之，便故。於人為縮。橫，祭半膱橫上，於脯為橫，於人則為縱也。</span>
<p class="strong" id="p908"><a class="gg-link" href="#p908" onclick="return changeColor(this);"></a>俎由東壁，自西階升。</p>
<span class="zhushi" id="p909"><a class="gg-link" href="#p909" onclick="return changeColor(this);"></a>狗既亨，載于東方。</span>
<span class="jianshu" id="p910"><a class="gg-link" href="#p910" onclick="return changeColor(this);"></a><span class="yinwen">疏</span>○注釋曰︰云「狗既亨，載于東方」者，上云「亨于堂東北」，今云「俎由東壁」者，亨在東北，實俎曰載，載則於東方，東方則東壁，故云俎由東壁也。云「自西階升」者，既由東壁，恐如祭饌由東階升，故記人明之。若祭饌則東階升，<span class="shu-ming">特牲</span>、<span class="shu-ming">少牢</span>是也。尊神，故由阼階升。</span>
<p class="strong" id="p911"><a class="gg-link" href="#p911" onclick="return changeColor(this);"></a>賓俎，脊、脅、肩、肺。主人俎，脊、脅、臂、肺。肺皆離。皆右體也。進腠。</p>
<span class="zhushi" id="p912"><a class="gg-link" href="#p912" onclick="return changeColor(this);"></a>以骨名肉，貴骨也。賓俎用肩，主人用臂，尊賓也。離猶㨒也。腠，膚理也。進理，謂前其本。右體，周所貴也。若有尊者，則俎其餘體也。</span>
<span class="jianshu" id="p913"><a class="gg-link" href="#p913" onclick="return changeColor(this);"></a><span class="yinwen">疏</span>「賓俎」至「進腠」。○注「以骨」至「體也」。○釋曰︰云「以骨名肉」者，骨為本，有名，肉為末，無名。所食即肉，故以骨名肉，必知骨有肉者，<span class="shu-ming">特牲</span>「乃食舉」，注云︰「舉言食者，明凡解體皆連肉。」是有肉也。云「賓俎用肩，主人用臂，尊賓也」者，此據前三體而言，以其體有肩、臂、臑。<span class="shu-ming">禮記‧祭統</span>云︰「周人貴肩。」為其顯，故賓用肩，尊賓也。云「離猶㨒也」者，案<span class="shu-ming">禮記‧少儀</span>云︰「牛羊之肺，離而不提心。」鄭云︰「提猶絕也。釗離之不絕中央少者。」中央少者，即是心也。此將食，舉肺也。云「進理，謂前其本」者，此與<span class="shu-ming">公食</span>同，生人食法。<span class="shu-ming">少牢</span>進下者，是鬼神食法。云「右體，周所貴也」者，對左，殷所貴。云「若有尊」者，則俎其餘體也者，前有三，肩、臂、臑，以次用之。賓、主、已用肩臂，有一大夫則用臑，二大夫則取後體用膊，若有三大夫巳上則用胳，其脊、脅與賓、主同，故下文云「獲者之俎折脊脅肺臑」，注云「臑，若膊胳觳折之，以為大夫之餘體」是也。</span>
<p class="strong" id="p914"><a class="gg-link" href="#p914" onclick="return changeColor(this);"></a>凡舉爵，三作而不徒爵。</p>
<span class="zhushi" id="p915"><a class="gg-link" href="#p915" onclick="return changeColor(this);"></a>謂獻賓、獻大夫、獻工，皆有薦。</span>
<span class="jianshu" id="p916"><a class="gg-link" href="#p916" onclick="return changeColor(this);"></a><span class="yinwen">疏</span>注「謂獻」至「有薦」。○釋曰︰知此三人者，以其言三作，故知唯此三人而已。</span>
<p class="strong" id="p917"><a class="gg-link" href="#p917" onclick="return changeColor(this);"></a>凡奠者於左，</p>
<span class="zhushi" id="p918"><a class="gg-link" href="#p918" onclick="return changeColor(this);"></a>不飲，不欲其妨。</span>
<span class="jianshu" id="p919"><a class="gg-link" href="#p919" onclick="return changeColor(this);"></a><span class="yinwen">疏</span>「凡奠者於左」。○釋曰︰謂若酬賓奠於右，賓奠之於左。</span>
<p class="strong" id="p920"><a class="gg-link" href="#p920" onclick="return changeColor(this);"></a>將舉者於右。</p>
<span class="zhushi" id="p921"><a class="gg-link" href="#p921" onclick="return changeColor(this);"></a>便其舉也。</span>
<span class="jianshu" id="p922"><a class="gg-link" href="#p922" onclick="return changeColor(this);"></a><span class="yinwen">疏</span>「將舉者於右」。○釋曰︰謂若酬一人二人，舉奠之，於薦右后舉之者也。</span>
<p class="strong" id="p923"><a class="gg-link" href="#p923" onclick="return changeColor(this);"></a>眾賓之長，一人辭洗，如賓禮。</p>
<span class="zhushi" id="p924"><a class="gg-link" href="#p924" onclick="return changeColor(this);"></a>尊之於其黨。</span>
<span class="jianshu" id="p925"><a class="gg-link" href="#p925" onclick="return changeColor(this);"></a><span class="yinwen">疏</span>「眾賓」至「賓禮」。○注「尊之於其黨」。○釋曰︰此獻三賓之時，主人唯為長者一人洗爵，如經文恐已后更洗，故記人明之也。</span>
<p class="strong" id="p926"><a class="gg-link" href="#p926" onclick="return changeColor(this);"></a>若有諸公，則如賓禮，大夫如介禮。無諸公，則大夫如賓禮。</p>
<span class="zhushi" id="p927"><a class="gg-link" href="#p927" onclick="return changeColor(this);"></a>尊卑之差。諸公，大國之孤也。</span>
<p class="strong" id="p928"><a class="gg-link" href="#p928" onclick="return changeColor(this);"></a>樂作，大夫不入。</p>
<span class="zhushi" id="p929"><a class="gg-link" href="#p929" onclick="return changeColor(this);"></a>後樂賢也。</span>
<p class="strong" id="p930"><a class="gg-link" href="#p930" onclick="return changeColor(this);"></a>樂正與立者齒。</p>
<span class="zhushi" id="p931"><a class="gg-link" href="#p931" onclick="return changeColor(this);"></a>謂其飲之次也。尊樂正同於賓黨。<span class="shu-ming">鄉飲酒</span>記曰︰「與立者皆薦以齒。」</span>
<p class="strong" id="p932"><a class="gg-link" href="#p932" onclick="return changeColor(this);"></a>三笙一和而成聲。</p>
<span class="zhushi" id="p933"><a class="gg-link" href="#p933" onclick="return changeColor(this);"></a>三人吹笙，一人吹和，凡四人也。<span class="shu-ming">爾雅</span>曰︰「笙小者謂之和。」</span>
<span class="jianshu" id="p934"><a class="gg-link" href="#p934" onclick="return changeColor(this);"></a><span class="yinwen">疏</span>「三笙」至「成聲」。○注「三人」至「之和」。○釋曰︰云「<span class="shu-ming">爾雅</span>曰︰笙小者謂之和」者，案<span class="shu-ming">爾雅‧釋樂</span>云︰「大笙謂之巢。」孫氏注云︰「巢高碩。」又云︰「小者謂之和。」注云︰「和，小笙是也。」</span>
<p class="strong" id="p935"><a class="gg-link" href="#p935" onclick="return changeColor(this);"></a>獻工與笙，取爵于上篚。既獻，奠于下篚。其笙，則獻諸西階上。</p>
<span class="zhushi" id="p936"><a class="gg-link" href="#p936" onclick="return changeColor(this);"></a>奠爵于下篚，不復用也。今文無與笙。</span>
<span class="jianshu" id="p937"><a class="gg-link" href="#p937" onclick="return changeColor(this);"></a><span class="yinwen">疏</span>「獻工」至「階上」。○注「奠爵」至「與笙」。○釋曰︰云「奠爵于下篚，不復用也」者，謂堂上不復用，無妨堂下更入用之。知者，獻獲及釋獲者皆取而獻之是也。<span class="shu-ming">大射</span>獻服不氏用散不用爵者，彼君禮，與此異也。</span>
<p class="strong" id="p938"><a class="gg-link" href="#p938" onclick="return changeColor(this);"></a>立者，東面北上。</p>
<span class="zhushi" id="p939"><a class="gg-link" href="#p939" onclick="return changeColor(this);"></a>賓黨。</span>
<span class="jianshu" id="p940"><a class="gg-link" href="#p940" onclick="return changeColor(this);"></a><span class="yinwen">疏</span>「立者東面北上」。○注「賓黨」。○釋曰︰此謂一命及不命來觀禮者，與堂下眾賓齒，東面北上而立。</span>
<p class="strong" id="p941"><a class="gg-link" href="#p941" onclick="return changeColor(this);"></a>司正既舉觶而薦諸其位。</p>
<span class="zhushi" id="p942"><a class="gg-link" href="#p942" onclick="return changeColor(this);"></a>薦於觶南。</span>
<span class="jianshu" id="p943"><a class="gg-link" href="#p943" onclick="return changeColor(this);"></a><span class="yinwen">疏</span>「司正」至「其位」。○注「薦於觶南」。○釋曰︰知薦於觶南不薦於觶北者，以司正觶南北面立，若薦觶北，與觶相隔，非位前，故知觶南位北也。</span>
<p class="strong" id="p944"><a class="gg-link" href="#p944" onclick="return changeColor(this);"></a>三耦者，使弟子，司射前戒之。</p>
<span class="zhushi" id="p945"><a class="gg-link" href="#p945" onclick="return changeColor(this);"></a>弟子，賓黨之少者也。前戒，謂先射請戒之。</span>
<span class="jianshu" id="p946"><a class="gg-link" href="#p946" onclick="return changeColor(this);"></a><span class="yinwen">疏</span>「三耦」至「戒之」。○注「弟子」至「戒之」。○釋曰︰云「使弟子，司射前戒之」者，謂請射之前戒之，以其經云「三耦俟於堂西」，故鄭云「前戒謂先射請戒之」也。</span>
<p class="strong" id="p947"><a class="gg-link" href="#p947" onclick="return changeColor(this);"></a>司射之弓矢與扑，倚于西階之西。</p>
<span class="zhushi" id="p948"><a class="gg-link" href="#p948" onclick="return changeColor(this);"></a>便其事也。</span>
<span class="jianshu" id="p949"><a class="gg-link" href="#p949" onclick="return changeColor(this);"></a><span class="yinwen">疏</span>「司射」至「之西」。○注「便其事也」。○釋曰︰此矢謂挾一個者，初，司射適堂西袒、決、遂，取弓矢于階西，兼挾一矢，則誘射之，弓矢亦在階西矣。若然，誘射訖，適堂西改取一个挾之，遂適階西取扑，此一個實在堂西，至視算之時，於西階西釋弓矢，去扑，獻釋獲者，此亦在西階西，故鄭云「便其事也」。</span>
<p class="strong" id="p950"><a class="gg-link" href="#p950" onclick="return changeColor(this);"></a>司射既袒、決、遂而升，司馬階前命張矦，遂命倚旌。</p>
<span class="zhushi" id="p951"><a class="gg-link" href="#p951" onclick="return changeColor(this);"></a>著並行也。古文曰︰遂命獲者倚旌。</span>
<span class="jianshu" id="p952"><a class="gg-link" href="#p952" onclick="return changeColor(this);"></a><span class="yinwen">疏</span>「司射」至「倚旌」。○注「著並」至「倚旌」。○釋曰︰云「著並行」者，謂司射與司馬有不並行事時，案上文將射，適堂西，袒決遂，取弓矢於西階上，北面告賓曰︰「弓矢既具，有司請射。」其時司馬即階前令倚旌，此皆同時，故鄭云著並行事。如上經納射器及比三耦以前，司射獨行事后及司正為司馬，與司射並行事，故記人記之也。</span>
<p class="strong" id="p953"><a class="gg-link" href="#p953" onclick="return changeColor(this);"></a>凡矦，天子熊矦，白質；諸矦麋矦，赤質；大夫布矦，畫以虎豹；士布矦，畫以鹿豕。</p>
<span class="zhushi" id="p954"><a class="gg-link" href="#p954" onclick="return changeColor(this);"></a>此所謂獸矦也，燕射則張之。鄉射及賓射，當張采矦二正。而記此者，天子諸矦之燕射，各以其鄉射之禮而張此矦，則經獸矦是也。由是云焉白質、赤質，皆謂采其地。其地不采者，白布也。熊、麋、虎、豹、鹿、豕，皆正面畫其頭象於正鵠之處耳。君畫一，臣畫二，陽奇陰偶之數也。燕射射熊、虎、豹，不忘上下相犯。射麋、鹿、豕，志在君臣相養也。其畫之皆毛物之。</span>
<span class="jianshu" id="p955"><a class="gg-link" href="#p955" onclick="return changeColor(this);"></a><span class="yinwen">疏</span>「凡矦」至「鹿豕」。○注「此所」至「物之」。○釋曰︰云「此所謂獸矦也」者，<span class="shu-ming">周禮‧梓人</span>云「張獸矦以息燕」，注云「息者，休農息老物也。燕謂勞使臣，若與群臣飲酒而射」是也。云「燕射則張之」者，<span class="shu-ming">燕禮</span>大射正為司射，如鄉射之禮，是諸矦燕用鄉射之禮，故云燕射則張之也。天子雖無文，據記天子燕射記，明天子燕射亦用鄉射之法也。云「鄉射及賓射，當張采矦二正」者，案<span class="shu-ming">周禮</span>射人掌賓射，大夫、士同二正，是賓射二正。鄉射無文，知亦采矦二正者，<span class="shu-ming">周禮</span>賓射與賓客為射，此鄉射雖與鄉人習禮，亦如賓主行射禮，又非私相燕勞，故約與賓射同也。言采矦者，<span class="shu-ming">梓人</span>云︰「張五采之矦，則遠國屬。」是賓射之矦，故云采矦也。云「而記此者，天子諸矦之燕射，各以其鄉射之禮」者，以天子自用鄉射之禮，諸矦自用鄉射之禮，大夫士亦各隨其君用鄉射之禮也。用鄉射之禮，謂張矦道五十步及三耦，一與鄉射同。云「張此矦」，則經獸矦是也。云「由是云焉」者，謂由是用鄉射法，故云獸矦，於此鄉記也。云「白質、赤質，皆謂采其地」者，案<span class="shu-ming">周禮‧掌蜃</span>云︰「共白盛之蜃。」則此以蜃灰涂之，使白為地。赤質者亦以赤涂之，使赤為地。云「不采者，白布也」者，謂大夫士直云布矦者也。云「熊、麋、虎、豹、鹿、豕，皆正面畫其頭」者，知皆畫首者，以其言貍首者，射不來者之首，明此獸矦等亦正面畫其頭也。云「象於正鵠之處耳」者，案<span class="shu-ming">梓人</span>云「參分其廣，而鵠居一焉」，據<span class="shu-ming">大射</span>之矦。若賓射之矦，則三分其矦正居一焉。若燕射之矦，則獸居一焉，故云象其正鵠之處耳。云「君畫一，臣畫二，陽奇陰偶之數也」者，<span class="shu-ming">禮記‧郊特牲</span>云︰「君之南鄉，答陽之義也。臣之北面，答君也。」是君陽臣陰，又天一生水，地二生火，是一二陰陽之數，故云君一臣二，陽奇陰偶之數也。云「燕射射熊虎豹，不忘上下相犯」者，三者皆猛獸，不苟相下，若君臣之道，亦獻可者替，否者不苟相從，輒當犯顏而諫，似獸等，故用之。云「射麋、鹿、豕，志在君臣相養也」者，案<span class="shu-ming">內則</span>云麋鹿豕皆有軒，並是可食之物，故云相養也。云「其畫之皆毛物之」者，此無正文，但畫五三三正之矦，各以其色，明畫獸矦亦以毛物畫之可知也。</span>
<p class="strong" id="p956"><a class="gg-link" href="#p956" onclick="return changeColor(this);"></a>凡畫者，丹質。</p>
<span class="zhushi" id="p957"><a class="gg-link" href="#p957" onclick="return changeColor(this);"></a>賓射之矦，燕射之矦，皆畫雲氣於側以為飾。必先以丹采其地，丹淺於赤。</span>
<span class="jianshu" id="p958"><a class="gg-link" href="#p958" onclick="return changeColor(this);"></a><span class="yinwen">疏</span>「凡畫者質丹」。○注「賓射」至「於赤」。○釋曰︰云「賓射之矦，燕射之矦」者，此鄉射以采矦二正，是賓射之矦也，此獸矦也，又是燕射之矦，故鄭並言之云「皆畫云氣於側以為飾」者，鄭解經凡言「畫」者，皆畫云氣，故以云氣解之也。蓋象云色，若賓射之矦，天子九十步矦，朱、白、蒼、黃、玄五正者，還畫此五色云氣於其側；七十步矦，朱、白、蒼三正者，還畫此三色云氣於其側；五十步矦，朱、綠二正者，還畫此二色云氣於其側，以為飾也。云「必先以丹采其地」者，欲畫此五色、三色云氣時，必先用丹采此地，乃於其上畫云氣也。天子矦九十步之內，更有七十、五十步矦。畿內諸矦七十步矦內，更有五十步矦。畿外諸矦者之九十步矦之內，更有七十、五十步矦。其畫之采皆如其數也。以矦數非一，尊卑又不同，故云「凡」以廣之，言凡畫云氣，以丹為質地者也。云「丹淺於赤」者，案<span class="shu-ming">月令</span>云︰「乘朱路，駕赤駵，載赤旂，衣朱衣。」朱與赤互言之，即為一物。又案<span class="shu-ming">冬官‧鍾氏</span>云︰「以朱湛丹秫。」四入為朱，色深而湛丹秫，故知丹淺於赤。鄭言此者，欲見以丹為地，丹上得見赤色云之義，故言此也。</span>
<p class="strong" id="p959"><a class="gg-link" href="#p959" onclick="return changeColor(this);"></a>射自楹間，物長如笴，其間容弓，距隨長武。</p>
<span class="zhushi" id="p960"><a class="gg-link" href="#p960" onclick="return changeColor(this);"></a>自楹間者，謂射於庠也。楹間，中央東西之節也。物，謂射時所立處也。謂之物者，物猶事也，君子所有事也。長如苛者，謂從畫之長短也。笴，矢幹也，長三尺，與跬相應，射者進退之節也。間容弓者，上下射相去六尺也。距隨者，物橫畫也，始前足至東頭為距，後足來合而南面為隨。武，跡也，尺二寸。</span>
<span class="jianshu" id="p961"><a class="gg-link" href="#p961" onclick="return changeColor(this);"></a><span class="yinwen">疏</span>「射自」至「長武」。○注「自楹」至「二寸」。○釋曰︰云「自楹間者，謂射於庠」也，知者，以其言楹閒則是庠，則物當楣，故知非射於序者也。云「楹間，中央東西節也」者，以其楹間北面無限，東楹西楹相當，故知東西之節也。云「長如笴者，謂從畫之長短也」者，其下有距隨為橫，此言物長，又是從跡之稱，故知南北之長短也。云「笴，矢幹也，長三尺」者，以<span class="shu-ming">矢人職</span>得知也。云「與跬相應」者，<span class="shu-ming">禮記‧祭義</span>云︰「故君子跬步而弗忘孝也。」一舉足謂之跬，再舉足謂之步。步射者，履物不過一跬，故知以三尺為限也。云「距隨者，物橫畫也，始前足至東頭為距，后足來合而南面為隨」者，謂上射下射並足處皆然。言長武，武，跡也，中人之跡尺二寸，謂橫尺二寸也。</span>
<p class="strong" id="p962"><a class="gg-link" href="#p962" onclick="return changeColor(this);"></a>序則物當棟，堂則物當楣。</p>
<span class="zhushi" id="p963"><a class="gg-link" href="#p963" onclick="return changeColor(this);"></a>是制五架之屋也。正中曰棟，次曰楣，前曰庪。</span>
<span class="jianshu" id="p964"><a class="gg-link" href="#p964" onclick="return changeColor(this);"></a><span class="yinwen">疏</span>○注釋曰︰云「是製五架之屋也」者，庠序皆然，但有室、無室為異。</span>
<p class="strong" id="p965"><a class="gg-link" href="#p965" onclick="return changeColor(this);"></a>命負矦者，由其位。</p>
<span class="zhushi" id="p966"><a class="gg-link" href="#p966" onclick="return changeColor(this);"></a>於賤者，禮略。</span>
<span class="jianshu" id="p967"><a class="gg-link" href="#p967" onclick="return changeColor(this);"></a><span class="yinwen">疏</span>「命負」至「其位」。○釋曰︰「其位」者，正據司馬自在己位，遙命之。遙命者，由負矦者賤，略之故也。對司射比耦，則就其位，經無司馬命負矦之位，故記之也。</span>
<p class="strong" id="p968"><a class="gg-link" href="#p968" onclick="return changeColor(this);"></a>凡適堂西，皆出入于司馬之南。唯賓與大夫降階，遂西取弓矢。</p>
<span class="zhushi" id="p969"><a class="gg-link" href="#p969" onclick="return changeColor(this);"></a>尊者宜逸，由便也。</span>
<p class="strong" id="p970"><a class="gg-link" href="#p970" onclick="return changeColor(this);"></a>旌，各以其物。</p>
<span class="zhushi" id="p971"><a class="gg-link" href="#p971" onclick="return changeColor(this);"></a>旌，總名也。雜帛為物，大夫士之所建也。言各者，鄉射或於庠，或於榭。</span>
<span class="jianshu" id="p972"><a class="gg-link" href="#p972" onclick="return changeColor(this);"></a><span class="yinwen">疏</span>「旌各以其物」。○注「旌總」至「於謝」。○釋曰︰云「旌，總名也」者，以<span class="shu-ming">周禮‧司常</span>云九旗，對文「通帛為旃，雜帛為物，全羽為旌，析羽為旌」各別。今名物為旌者，散文通，故云旌總名也。云「雜帛為物，大夫士之所建也」者，<span class="shu-ming">司常</span>文。通帛者，通體並是絳帛，周所尚赤也。雜帛者，中絳，緣邊白也，白，殷之正色，故鄭彼注云言「先王正道佐職」也。云「各者，鄉射或於庠，或於謝」者，諸矦鄉大夫是大夫，詢眾庶，射於庠；射於謝、於序，是諸矦、州長。是士春秋習射于謝。大夫、士同建物而云各者，雖同建物，仞則大夫五仞、士三仞，不同，故云各也。</span>
<p class="strong" id="p973"><a class="gg-link" href="#p973" onclick="return changeColor(this);"></a>無物，則以白羽與朱羽糅，杠長三仞，以鴻脰韜上，二尋。</p>
<span class="zhushi" id="p974"><a class="gg-link" href="#p974" onclick="return changeColor(this);"></a>無物者，謂小國之州長也。其鄉大夫一命，其州長士不命，不命者無物。此翿旌也，翿亦所以進退眾者。糅，雜也。杠，橦也。七尺曰仞。鴻，鳥之長脰者也。八尺曰尋。今文糅為縮，韜為翿。</span>
<span class="jianshu" id="p975"><a class="gg-link" href="#p975" onclick="return changeColor(this);"></a><span class="yinwen">疏</span>○注釋曰︰云「無物者，謂小國之州長也」者，案<span class="shu-ming">典命</span>︰「子男之卿再命，大夫一命，士不命。」大夫一命，得建物。士不命，則無物，是以不得與上「各以其物」同，別為此旌。云「此翿旌也」者，據下文「士鹿中翿旌」也。下云︰「君國中射，則皮樹中，以翿旌獲。」此不命士與國君同者，士卑不嫌，命士以上，尊卑自異也。云「翿亦所以進退眾」者，此非直用之於獲，案<span class="shu-ming">喪大記</span>君葬時，執翿居前詔傾虧，亦所以進退眾人也。云「七尺曰仞」者，無正文，鄭案<span class="shu-ming">書傳</span>云︰雉長三丈高一丈，則牆高一丈。<span class="shu-ming">禮記‧祭義</span>云︰「築宮仞有三尺。」牆高一丈，云仞有三尺，除三尺之外只有七尺，故知七尺曰仞也。王肅則依<span class="shu-ming">小爾雅</span>四尺曰仞，孔君則八尺曰仞，所見不同也。云「鴻，鳥之長脰者」也者，脰則項也。云「八尺曰尋」者，亦無正文，<span class="shu-ming">冬官</span>云「車有六等之數」，云「殳長尋有四尺」，長丈二而云尋有四尺，除四尺則尋長八尺矣。</span>
<p class="strong" id="p976"><a class="gg-link" href="#p976" onclick="return changeColor(this);"></a>凡挾矢，於二指之間橫之。</p>
<span class="zhushi" id="p977"><a class="gg-link" href="#p977" onclick="return changeColor(this);"></a>二指，謂左右手之第二指，此以食指、將指挾之。</span>
<span class="jianshu" id="p978"><a class="gg-link" href="#p978" onclick="return changeColor(this);"></a><span class="yinwen">疏</span>「凡挾」至「橫之」。○注「二指」至「挾之」。○釋曰︰云「二指，謂左右手之第二指」，知左右手皆挾之者，以云「二指之間橫之」，則知左右手也。云「此以食指、將指挾之」者，以左擘指拓弓，右擘指鉤弦，故知挾矢以第二、第三指間。第二指為食指，<span class="shu-ming">左傳</span>云「子公之食指動」是也。第三指為將指，<span class="shu-ming">左傳</span>云「吳王闔閭傷於將指」是也。故云食指將指之間挾之。知不在無名指間者，以無名指短，與將指不相應，故知不是也。</span>
<p class="strong" id="p979"><a class="gg-link" href="#p979" onclick="return changeColor(this);"></a>司射在司馬之北。司馬無事不執弓。</p>
<span class="zhushi" id="p980"><a class="gg-link" href="#p980" onclick="return changeColor(this);"></a>以不主射，故也。</span>
<span class="jianshu" id="p981"><a class="gg-link" href="#p981" onclick="return changeColor(this);"></a><span class="yinwen">疏</span>「司射在司馬之北」。○釋曰︰經不明言司射與司馬南北相當，故明之也。</span>
<p class="strong" id="p982"><a class="gg-link" href="#p982" onclick="return changeColor(this);"></a>始射，獲而未釋獲；復，釋獲；復，用樂行之。</p>
<span class="zhushi" id="p983"><a class="gg-link" href="#p983" onclick="return changeColor(this);"></a>君子取人以漸。</span>
<span class="jianshu" id="p984"><a class="gg-link" href="#p984" onclick="return changeColor(this);"></a><span class="yinwen">疏</span>「始射」至「行之」。○釋曰︰始射，獲而未釋獲，據三耦射時。云「復釋獲」者，據第二番射時。復用樂行之，據第三番射時。</span>
<p class="strong" id="p985"><a class="gg-link" href="#p985" onclick="return changeColor(this);"></a>上射於右。</p>
<span class="zhushi" id="p986"><a class="gg-link" href="#p986" onclick="return changeColor(this);"></a>於右物射。</span>
<p class="strong" id="p987"><a class="gg-link" href="#p987" onclick="return changeColor(this);"></a>楅，長如笴，博三寸，厚寸有半，龍首，其中蛇交，韋當。</p>
<span class="zhushi" id="p988"><a class="gg-link" href="#p988" onclick="return changeColor(this);"></a>博，廣也。兩端為龍首，中央為蛇身相交也。蛇龍，君子之類也。交者，象君子取矢於楅上也。直心背之衣曰當，以丹韋為之。司馬左右撫矢而乘之，分委於當。</span>
<span class="jianshu" id="p989"><a class="gg-link" href="#p989" onclick="return changeColor(this);"></a><span class="yinwen">疏</span>○釋曰︰云「蛇龍，君子之類也」者，<span class="shu-ming">易</span>云︰「龍戰于野，其血玄黃。」鄭注云︰「聖人喻龍，君子喻蛇。」是蛇龍總為君子之類也。云「直心背之衣曰當」者，直通身之言，其楅兩頭為龍首，於背上通身著當。言當心中央也。知「丹韋為之」者，周尚赤，上云「凡畫者丹質」，又<span class="shu-ming">周禮</span>九旗之帛皆用絳，故知此當亦以丹韋為之。云「司馬左右撫矢而乘之，分委於當」者，若未分時，總在於當，今則四四在一邊，不謂分訖，乃至於兩當也。</span>
<p class="strong" id="p990"><a class="gg-link" href="#p990" onclick="return changeColor(this);"></a>楅，髤，橫而拳之，南面坐而奠之，南北當洗。</p>
<span class="zhushi" id="p991"><a class="gg-link" href="#p991" onclick="return changeColor(this);"></a>髤，赤黑漆也。</span>
<span class="jianshu" id="p992"><a class="gg-link" href="#p992" onclick="return changeColor(this);"></a><span class="yinwen">疏</span>○釋曰︰云「南面坐而奠之」者，取向弟子持矢北面，故南面奠之。云「南北當洗」者，恐南北不知遠近，故記言南北當洗，南北節也。</span>
<p class="strong" id="p993"><a class="gg-link" href="#p993" onclick="return changeColor(this);"></a>射者有過，則撻之。</p>
<span class="zhushi" id="p994"><a class="gg-link" href="#p994" onclick="return changeColor(this);"></a>過，謂矢揚中人。凡射時矢中人，當刑之。今鄉會眾賢以禮樂勸民，而射者中人，本意在矦，去傷害之心遠，是以輕之，以扑撻於中庭而已。<span class="shu-ming">書</span>曰︰「扑作教刑。」</span>
<span class="jianshu" id="p995"><a class="gg-link" href="#p995" onclick="return changeColor(this);"></a><span class="yinwen">疏</span>「射者」至「撻之」。○注「過謂」至「教刑」。○釋曰︰云「是以輕之，以扑撻於中庭而已」，引<span class="shu-ming">書</span>者，謂<span class="shu-ming">尚書‧堯典</span>之文，彼據教學，故彼注云︰「不勤道業則撻之。」引之者，於射時司射搢扑，亦是教射法，故引證撻犯禮之過者，是以<span class="shu-ming">尚書</span>亦云「矦以明之，撻以記之」是也。</span>
<p class="strong" id="p996"><a class="gg-link" href="#p996" onclick="return changeColor(this);"></a>眾賓不與射者不降。</p>
<span class="zhushi" id="p997"><a class="gg-link" href="#p997" onclick="return changeColor(this);"></a>不以無事亂有事。古文與為豫。</span>
<span class="jianshu" id="p998"><a class="gg-link" href="#p998" onclick="return changeColor(this);"></a><span class="yinwen">疏</span>「眾賓」至「不降」。○注「不以」至「為豫」。○釋曰︰鄉射不得與射者，雖誓，僅有存焉。三賓已上，容其有文無武者，許其不射，故記者言之也。</span>
<p class="strong" id="p999"><a class="gg-link" href="#p999" onclick="return changeColor(this);"></a>取誘射之矢者，既拾取矢，而后兼誘射之乘矢而取之。</p>
<span class="zhushi" id="p1000"><a class="gg-link" href="#p1000" onclick="return changeColor(this);"></a>謂反位巳禮成，乃更進取之，不相因也。</span>
<span class="jianshu" id="p1001"><a class="gg-link" href="#p1001" onclick="return changeColor(this);"></a><span class="yinwen">疏</span>「取誘」至「取之」。○注「謂反」至「因也」。○釋曰︰云「不相因」者，既自拾取已之乘矢，反位，東西望訖，上射乃更向前，兼取誘射之矢。禮以變為敬，故不相因。</span>
<p class="strong" id="p1002"><a class="gg-link" href="#p1002" onclick="return changeColor(this);"></a>賓、主人射，則司射擯升降，卒射即席，而反位卒事。</p>
<span class="zhushi" id="p1003"><a class="gg-link" href="#p1003" onclick="return changeColor(this);"></a>擯賓主人升降者，皆尊之也。不使司馬擯其升降，主於射。</span>
<span class="jianshu" id="p1004"><a class="gg-link" href="#p1004" onclick="return changeColor(this);"></a><span class="yinwen">疏</span>「賓主」至「卒事」。○注「擯賓」至「於射」。○釋曰︰云「不使司馬擯其升降，主於射」者，必以司射決之者，以司馬本是司正，不主射事，司射主射事，故使司射也。</span>
<p class="strong" id="p1005"><a class="gg-link" href="#p1005" onclick="return changeColor(this);"></a>鹿中，髤，前足跪，鑿背，容八算。釋獲者奉之，先首。</p>
<span class="zhushi" id="p1006"><a class="gg-link" href="#p1006" onclick="return changeColor(this);"></a>前足跪者，象教擾之獸受負也。</span>
<span class="jianshu" id="p1007"><a class="gg-link" href="#p1007" onclick="return changeColor(this);"></a><span class="yinwen">疏</span>注「前足」至「負也」。○釋曰︰服不氏教擾猛獸，猛獸不堪受負。其有合負物者，教擾則屈前足以受負，若今駞受負則四足俱屈之類也。</span>
<p class="strong" id="p1008"><a class="gg-link" href="#p1008" onclick="return changeColor(this);"></a>大夫降，立于堂西以俟射。</p>
<span class="zhushi" id="p1009"><a class="gg-link" href="#p1009" onclick="return changeColor(this);"></a>尊大夫，不使久列於射位。</span>
<span class="jianshu" id="p1010"><a class="gg-link" href="#p1010" onclick="return changeColor(this);"></a><span class="yinwen">疏</span>「大夫」至「俟射」。○注「尊大」至「射位」。○釋曰︰謂主人、大夫降時，賓、主先射，大夫則立于堂西，其耦在司馬之西射位，大夫且立於堂西，射至，乃取其耦共升射。</span>
<p class="strong" id="p1011"><a class="gg-link" href="#p1011" onclick="return changeColor(this);"></a>大夫與士射，袒薰襦。</p>
<span class="zhushi" id="p1012"><a class="gg-link" href="#p1012" onclick="return changeColor(this);"></a>不肉袒，殊於耦。</span>
<p class="strong" id="p1013"><a class="gg-link" href="#p1013" onclick="return changeColor(this);"></a>耦少退于物。</p>
<span class="zhushi" id="p1014"><a class="gg-link" href="#p1014" onclick="return changeColor(this);"></a>下大夫也，既發則然。</span>
<p class="strong" id="p1015"><a class="gg-link" href="#p1015" onclick="return changeColor(this);"></a>司射，釋弓矢視算。與獻釋獲者釋弓矢。</p>
<span class="zhushi" id="p1016"><a class="gg-link" href="#p1016" onclick="return changeColor(this);"></a>唯此二事，休武主文，釋弓矢耳。然則擯升降不釋。</span>
<span class="jianshu" id="p1017"><a class="gg-link" href="#p1017" onclick="return changeColor(this);"></a><span class="yinwen">疏</span>「司射」至「弓矢」。○注「唯此」至「不釋」。○釋曰︰此二者經文自具記之者，以唯此二事釋，欲顯出賓、主升降時不釋，故言之。是以鄭云「然則擯升降不釋」也。</span>
<p class="strong" id="p1018"><a class="gg-link" href="#p1018" onclick="return changeColor(this);"></a>禮射不主皮。主皮之射者，勝者又射，不勝者降。</p>
<span class="zhushi" id="p1019"><a class="gg-link" href="#p1019" onclick="return changeColor(this);"></a>禮射，謂以禮樂射也。大射、賓射、燕射是矣。不主皮者，貴其容體比於禮，其節比於樂，不待中為雋也。言不勝者降，則不復升射也。主皮者無矦，張獸皮而射之，主於獲也。<span class="shu-ming">尚書傳</span>曰︰戰鬪不可不習，故於蒐狩以閑之也。閑之者，貫之也。貫之者，習之也。凡祭，取餘獲陳於澤，然後卿大夫相與射也。中者，雖不中也取；不中者，雖中也不取。何以然？所以貴揖讓之取也，而賤勇力之取。嚮之取也於囿中，勇力之取。今之取也於澤宮，揖讓之取也。澤，習禮之處，非所於行禮，其射又主中，此主皮之射與？天子大射，張皮矦；賓射，張五采之矦；燕射，張獸矦。</span>
<span class="jianshu" id="p1020"><a class="gg-link" href="#p1020" onclick="return changeColor(this);"></a><span class="yinwen">疏</span>「禮射」至「者降」。○注「禮射」至「獸矦」。○釋曰︰云「禮射，謂以禮樂射也」者，射時有禮，兼作樂，故連樂言之。不言鄉射者，鄉射用采矦，賓射中兼之，故不言也。云「不主皮者，貴其容體比於禮，其節比於樂」者，此即九節、七節、五節，應於樂節是也。云「言不勝者降，不復升射也」者，據主皮射者也。禮射二番不勝，仍待三番，復升射也。<span class="shu-ming">尚書傳</span>者，濟南伏生為<span class="shu-ming">尚書</span>作傳。云「已祭，取餘獲陳於澤，然後卿大夫相與射也」者，此則<span class="shu-ming">周禮</span>山虞田訖，虞人植旗於中，屬禽焉。每禽擇取三十餘，將向國以祭，謂若<span class="shu-ming">大司馬</span>云︰仲春祭社，仲夏享礿，仲秋祀方，仲冬享烝。已祭，乃以餘獲陳於澤。宮中卿大夫、士，共以主皮之禮射取之。云「雖不中雖中」者，據內田時也。云「非所於禮」者，云揖讓取即是行禮，而云非所於行禮者，揖讓雖是禮，對大射之等，其體比於禮，其節比於樂，為非所行禮也。云「此主皮之射與」者，<span class="shu-ming">書傳</span>不言主皮，以義約同，故云「與」以疑之也。云「天子大射」已下者，案<span class="shu-ming">梓人</span>云「張皮矦而棲以鵠，則春以功」，即此鄭云「天子大射張皮矦」，一也。<span class="shu-ming">梓人</span>又云︰「張五采之矦遠國屬」，即此鄭云「賓射張五采之矦」也。<span class="shu-ming">梓人</span>又云「張獸矦以息燕」，即此鄭云「燕射張獸矦」也。鄭言此者，証此是禮射，與主皮異也。若然，天子有澤宮，又有射宮，二處皆行射禮者，澤宮之內有班餘獲射，又有試弓習武之射，若西郊學中射者，行大射之禮，張皮矦者是也。澤宮中射，將欲向射宮，先向澤宮中試弓，習武之射，此習武之射無矦，直射甲革椹質，故<span class="shu-ming">司弓矢職</span>云︰「王弓弧弓，以授射甲革椹質。」而注引<span class="shu-ming">圉人職</span>曰「射則充椹質」是也。</span>
<p class="strong" id="p1021"><a class="gg-link" href="#p1021" onclick="return changeColor(this);"></a>主人亦飲于西階上。</p>
<span class="zhushi" id="p1022"><a class="gg-link" href="#p1022" onclick="return changeColor(this);"></a>就射爵而飲也，己無俊才，不可以辭罰者。</span>
<span class="jianshu" id="p1023"><a class="gg-link" href="#p1023" onclick="return changeColor(this);"></a><span class="yinwen">疏</span>「主人」至「階上」。○注「就射」至「辭罰」。○釋曰︰此謂主人在不勝之黨受罰爵之時也。云「就射爵而飲也」者，謂西楹西豐上射爵也。云「己無俊才，不可以辭罰」者，以主人尊，恐不受罰爵，故言此也。</span>
<p class="strong" id="p1024"><a class="gg-link" href="#p1024" onclick="return changeColor(this);"></a>獲者之俎，折脊、脅、肺、臑。</p>
<span class="zhushi" id="p1025"><a class="gg-link" href="#p1025" onclick="return changeColor(this);"></a>臑，若膊胳觳之折，以大夫之餘體。</span>
<span class="jianshu" id="p1026"><a class="gg-link" href="#p1026" onclick="return changeColor(this);"></a><span class="yinwen">疏</span>○注釋曰︰上賓主人已用肩、臂，唯有臑及膊、胳、觳，若脊脅骨多，尊卑皆有，自臑已下，各得其一。今鄭具言之，欲見科取其一不定，以其若無大夫，獲者得臑，即經所云者，故臑在肺下，欲見無大夫已合得。若大夫一人，大夫得臑，獲者得膊。若大夫二人，獲者即得胳。若大夫三人，獲者即得觳。若大夫公卿更多，則折之不得整體，或更取餘體也。故鄭又云「折以大夫之餘體」也。</span>
<p class="strong" id="p1027"><a class="gg-link" href="#p1027" onclick="return changeColor(this);"></a>東方謂之右个。</p>
<span class="zhushi" id="p1028"><a class="gg-link" href="#p1028" onclick="return changeColor(this);"></a>矦，以鄉堂為面也。</span>
<span class="jianshu" id="p1029"><a class="gg-link" href="#p1029" onclick="return changeColor(this);"></a><span class="yinwen">疏</span>「東方謂之右不」。○注「矦以鄉堂為面也」。○釋曰︰以其經直云左右个，不辨東西，故記人明之也。</span>
<p class="strong" id="p1030"><a class="gg-link" href="#p1030" onclick="return changeColor(this);"></a>釋獲者之俎，折脊、脅、肺。皆有祭。</p>
<span class="zhushi" id="p1031"><a class="gg-link" href="#p1031" onclick="return changeColor(this);"></a>皆，皆獲者也。祭，祭肺也。以言肺，謂刌肺不離，嫌無祭肺。</span>
<span class="jianshu" id="p1032"><a class="gg-link" href="#p1032" onclick="return changeColor(this);"></a><span class="yinwen">疏</span>「釋獲」至「有祭」。○注「皆皆」至「祭肺」。○釋曰︰云「以言肺，謂刌肺不離」者，即經中脊、脅、肺，是切肺與祭肺同也。云「嫌無祭肺」者，此明記人之意，見上已有刌肺不離者，即經中脊、脅、肺，是刌肺與祭肺同，嫌更不別有祭肺，故言皆有祭肺。言「皆，皆獲者」，欲見釋獲者與主獲者二者皆別有祭肺，故云「皆」也。若然，上肺即舉肺，案<span class="shu-ming">公食大夫</span>有切肺與祭肺者，優賓，使賓祭。此二者亦以舉肺為祭肺者，略賤者之義，是以<span class="shu-ming">有司徹</span>侑俎，羊切肺一，侑豕，俎亦切肺一。鄭云︰「豕又祭肺，不嚌肺，不備禮。」則是略賤之類也。</span>
<p class="strong" id="p1033"><a class="gg-link" href="#p1033" onclick="return changeColor(this);"></a>大夫說矢束，坐說之。</p>
<span class="zhushi" id="p1034"><a class="gg-link" href="#p1034" onclick="return changeColor(this);"></a>明不自尊別也。</span>
<p class="strong" id="p1035"><a class="gg-link" href="#p1035" onclick="return changeColor(this);"></a>歌<span class="shu-ming">騶虞</span>若<span class="shu-ming">采蘋</span>，皆五終。射無算。</p>
<span class="zhushi" id="p1036"><a class="gg-link" href="#p1036" onclick="return changeColor(this);"></a>謂眾賓繼射者，眾賓無數也。每一耦射，歌五終也。</span>
<span class="jianshu" id="p1037"><a class="gg-link" href="#p1037" onclick="return changeColor(this);"></a><span class="yinwen">疏</span>○注釋曰︰上用<span class="shu-ming">騶虞</span>以化民，下用<span class="shu-ming">采蘋</span>，大夫之樂節，亦可皆五終者，大夫、士皆五節，一節一終，故云「五終」也。鄭言「眾賓無數」者，謂堂下眾賓繼射者，故無數。若堂上眾賓，則三人也。</span>
<p class="strong" id="p1038"><a class="gg-link" href="#p1038" onclick="return changeColor(this);"></a>古者於旅也語。</p>
<span class="zhushi" id="p1039"><a class="gg-link" href="#p1039" onclick="return changeColor(this);"></a>禮成樂備，乃可以言語，先王禮樂之道也。疾今人慢於禮樂之盛，言語無節，故追道古也。</span>
<p class="strong" id="p1040"><a class="gg-link" href="#p1040" onclick="return changeColor(this);"></a>凡旅，不洗。</p>
<span class="zhushi" id="p1041"><a class="gg-link" href="#p1041" onclick="return changeColor(this);"></a>敬殺。</span>
<p class="strong" id="p1042"><a class="gg-link" href="#p1042" onclick="return changeColor(this);"></a>不洗者不祭。</p>
<span class="zhushi" id="p1043"><a class="gg-link" href="#p1043" onclick="return changeColor(this);"></a>不盛。</span>
<p class="strong" id="p1044"><a class="gg-link" href="#p1044" onclick="return changeColor(this);"></a>既旅，士不入。</p>
<span class="zhushi" id="p1045"><a class="gg-link" href="#p1045" onclick="return changeColor(this);"></a>從正禮也。既旅，則將燕矣。士入，齒於鄉人。</span>
<span class="jianshu" id="p1046"><a class="gg-link" href="#p1046" onclick="return changeColor(this);"></a><span class="yinwen">疏</span>注「士入齒於鄉人」。○釋曰︰以其士立于下，故齒於鄉人也。</span>
<p class="strong" id="p1047"><a class="gg-link" href="#p1047" onclick="return changeColor(this);"></a>大夫後出。</p>
<span class="zhushi" id="p1048"><a class="gg-link" href="#p1048" onclick="return changeColor(this);"></a>下鄉人，不干其賓主之禮。</span>
<span class="jianshu" id="p1049"><a class="gg-link" href="#p1049" onclick="return changeColor(this);"></a><span class="yinwen">疏</span>○注釋曰︰賓主及眾賓出后乃出，故云「不干其賓主之禮」。</span>
<p class="strong" id="p1050"><a class="gg-link" href="#p1050" onclick="return changeColor(this);"></a>主人送于門外，再拜。</p>
<span class="zhushi" id="p1051"><a class="gg-link" href="#p1051" onclick="return changeColor(this);"></a>拜送大夫，尊之也。主人送賓還，入門揖，大夫乃出，送拜之。</span>
<span class="jianshu" id="p1052"><a class="gg-link" href="#p1052" onclick="return changeColor(this);"></a><span class="yinwen">疏</span>「主人」至「再拜」。○注「拜送」至「拜之」。○釋曰︰上文大夫后出，是大夫意不干賓主之禮。此經主人意，故鄭云「拜送大夫尊之也」。知「主人送賓還，入門揖，大夫乃出送拜之」者，以其上經云賓出，「主人送于門外，再拜」。此記又云︰「大夫后出，主人送于門外，再拜。」故知主人送賓還，入門揖，大夫乃出，送再拜之也。</span>
<p class="strong" id="p1053"><a class="gg-link" href="#p1053" onclick="return changeColor(this);"></a>鄉矦，上个五尋。</p>
<span class="zhushi" id="p1054"><a class="gg-link" href="#p1054" onclick="return changeColor(this);"></a>上个，謂最上幅也。八尺曰尋，上幅用布四丈。</span>
<span class="jianshu" id="p1055"><a class="gg-link" href="#p1055" onclick="return changeColor(this);"></a><span class="yinwen">疏</span>「鄉矦上個五尋」。○注「上個」至「四丈」。○釋曰︰以五尋，尋八尺，五八四十，故四丈也。</span>
<p class="strong" id="p1056"><a class="gg-link" href="#p1056" onclick="return changeColor(this);"></a>中十尺。</p>
<span class="zhushi" id="p1057"><a class="gg-link" href="#p1057" onclick="return changeColor(this);"></a>方者也，用布五丈。今官市幅廣二尺二寸，旁削一寸。<span class="shu-ming">考工記</span>曰︰「梓人為矦，廣與崇方。」謂中也。</span>
<span class="jianshu" id="p1058"><a class="gg-link" href="#p1058" onclick="return changeColor(this);"></a><span class="yinwen">疏</span>「中十尺」。○注「方者」至「中也」。○釋曰︰云「方者也」者，謂矦中正方十尺。云「用布五丈。今官布幅廣二尺二寸，旁削一寸」者，鄭意此言十尺，用布五幅，幅廣二尺二寸，兩畔各削一寸為縫，幅各二尺在，故五幅為一丈也。漢法，幅二尺二寸，亦古製存焉，故舉以為況。若然，<span class="shu-ming">周禮</span>、<span class="shu-ming">鄭志</span>純三只，只八寸，二尺四寸者，據繒幅也。<span class="shu-ming">士喪禮</span>云︰「亡則以緇長半幅。」注云︰「半幅一尺，終幅二尺。」亦謂繒而幅二尺者。幅有二種，喪禮略，用其狹者，故<span class="shu-ming">周禮</span>鄭云「凡為神之衣物，必沽而小」是也。引<span class="shu-ming">梓人</span>者，彼總據三矦，矦中皆廣與崇方，引之証經十尺是方也。</span>
<p class="strong" id="p1059"><a class="gg-link" href="#p1059" onclick="return changeColor(this);"></a>矦道五十弓，弓二寸以為矦中。</p>
<span class="zhushi" id="p1060"><a class="gg-link" href="#p1060" onclick="return changeColor(this);"></a>言矦中所取數也。量矦道以貍步，而云弓者，矦之所取數，宜於躬器也。正二寸，骹中之博也。今文改弓為肱也。</span>
<span class="jianshu" id="p1061"><a class="gg-link" href="#p1061" onclick="return changeColor(this);"></a><span class="yinwen">疏</span>「矦道」至「矦中」。○注「言矦」至「肱也」。○釋曰︰云「言矦中所取數也」者，謂矦中大小取數于矦道。云「量矦道以貍步」者，<span class="shu-ming">大射</span>文，故彼云以貍步張三矦，是用步耳。而云弓者六尺為步，弓之下製六尺，與步相應。而云弓者，矦之所取數，宜於射器也，故此經云弓也。云「正二寸者，骹中之博也」者，案<span class="shu-ming">周禮‧弓人</span>云︰「骹解中有變焉。」謂弓骹把中側骨之處博二寸，故於此處取數焉。</span>
<p class="strong" id="p1062"><a class="gg-link" href="#p1062" onclick="return changeColor(this);"></a>倍中以為躬，</p>
<span class="zhushi" id="p1063"><a class="gg-link" href="#p1063" onclick="return changeColor(this);"></a>躬，身也。謂中之上下幅也，用布各二丈。</span>
<span class="jianshu" id="p1064"><a class="gg-link" href="#p1064" onclick="return changeColor(this);"></a><span class="yinwen">疏</span>「倍中以為躬」。○注「躬身」至「二丈」。○釋曰︰身謂中，上、中、下各橫接一幅布者，故鄭云「中之上下幅，用布各二丈」也。</span>
<p class="strong" id="p1065"><a class="gg-link" href="#p1065" onclick="return changeColor(this);"></a>倍躬以為左右舌。</p>
<span class="zhushi" id="p1066"><a class="gg-link" href="#p1066" onclick="return changeColor(this);"></a>謂上个也。居兩旁謂之个，左右出謂之舌。</span>
<span class="jianshu" id="p1067"><a class="gg-link" href="#p1067" onclick="return changeColor(this);"></a><span class="yinwen">疏</span>「倍躬以為左右舌」。○注「謂上」至「之舌」。○釋曰︰言「謂上个」者，對下个不得倍躬，故謂上个也。云「兩旁謂之个」，在躬之兩傍則謂之个。云「左右出謂之舌」，謂躬外兩相各出一丈，若人舒舌，故下云「下舌半上舌」，據出者而言也。</span>
<p class="strong" id="p1068"><a class="gg-link" href="#p1068" onclick="return changeColor(this);"></a>下舌半上舌。</p>
<span class="zhushi" id="p1069"><a class="gg-link" href="#p1069" onclick="return changeColor(this);"></a>半者，半其出於射者也，用布三丈。所以半上舌者，矦，人之形類也，上个象臂，下个象足。中人張臂八尺，張足六尺，五八四十，五六三十，以此為衰也。凡鄉矦用布十六丈，數起矦道五十弓以計。道七十弓之矦，用布二十五丈二尺；道九十弓之矦，用布三十六丈。</span>
<span class="jianshu" id="p1070"><a class="gg-link" href="#p1070" onclick="return changeColor(this);"></a><span class="yinwen">疏</span>注「半者」至「六丈」。○釋曰︰「半者，半其出於躬者也」者，以其言「舌」，故知半其出者也。云「用布三丈」者，上舌兩相各一丈，今下舌兩相各五尺，通躬二丈，故云用布三丈也。云「矦，人之形類也」者，人形上廣下狹故也。云「五八四十」，據上個四丈；五六三十，據下個三丈；以此上下為衰差也。云「凡鄉矦用布十六丈，數起矦道五十弓以計」者，用布十六丈者，中五幅，幅一丈，用布五丈；上下躬各二丈，總四丈；上個四丈，下個三丈，是總十六丈也。云「道七十弓之矦，用布二十五丈二尺」者，道七十弓，弓取二寸，二七十四，矦中丈四尺。七幅，幅有丈四尺，中用布九丈八尺；上下躬各用布二丈八尺，上下總用布五丈六尺；上個倍躬，為五丈六尺；下舌半上舌，上舌出者，兩相各出丈四尺；下舌半之，兩相各出七尺，下舌用布一丈四尺，通躬二丈八尺，總計用布四丈二尺也，通計用布二十五丈二尺。云「道九十弓之矦，用布三十六丈」者，弓取二寸，九十弓，矦中丈八尺。矦中用布九幅，幅別丈八尺；中用布十六丈二尺；倍中以為躬，上下躬各用布三丈六尺，上下總七丈二尺；倍躬以為左右舌，上舌用布亦七丈二尺，下舌亦半上舌，上舌出者丈八尺，下舌半之，則下舌總用布五丈四尺，以此計之，總用布三十六丈也。</span>
<p class="strong" id="p1071"><a class="gg-link" href="#p1071" onclick="return changeColor(this);"></a>箭籌八十。</p>
<span class="zhushi" id="p1072"><a class="gg-link" href="#p1072" onclick="return changeColor(this);"></a>箭，篠也。籌，算也。籌八十者，略以十耦為正，貴全數。其時眾寡從賓。</span>
<span class="jianshu" id="p1073"><a class="gg-link" href="#p1073" onclick="return changeColor(this);"></a><span class="yinwen">疏</span>「箭籌八十」。○注「箭筱」至「從賓」。○釋曰︰云「箭，筱也」者，謂以箭為籌射之耦，隨賓多少。今言八十，舉成數，以十耦為文。但一者數之始，十者數之終，以十耦為成數也。</span>
<p class="strong" id="p1074"><a class="gg-link" href="#p1074" onclick="return changeColor(this);"></a>長尺有握，握素。</p>
<span class="zhushi" id="p1075"><a class="gg-link" href="#p1075" onclick="return changeColor(this);"></a>握，本所持處也。素，謂刊之也。刊本一膚。</span>
<span class="jianshu" id="p1076"><a class="gg-link" href="#p1076" onclick="return changeColor(this);"></a><span class="yinwen">疏</span>「長尺有握握素」。○注「握本」至「一膚」。○釋曰︰云「長尺」，復云有握，則握在一尺之外，則此籌尺四寸矣。云「刊本一膚」者，<span class="shu-ming">公羊傳</span>僖三十一年云︰「觸石而出，膚寸而合，不崇朝而遍雨乎天下者，唯泰山爾。」何休云︰「側手為膚。」又<span class="shu-ming">投壺</span>云︰「室中五扶。」注云︰「鋪四指曰扶。一指案寸。」皆謂布四指，一指一寸，四指則四寸。引之者，証握膚為一，謂刊四寸也。</span>
<p class="strong" id="p1077"><a class="gg-link" href="#p1077" onclick="return changeColor(this);"></a>楚扑長如笴。刊本尺。</p>
<span class="zhushi" id="p1078"><a class="gg-link" href="#p1078" onclick="return changeColor(this);"></a>刊其可持處。</span>
<p class="strong" id="p1079"><a class="gg-link" href="#p1079" onclick="return changeColor(this);"></a>君射，則為下射。上射退于物一笴，既發，則答君而俟。</p>
<span class="zhushi" id="p1080"><a class="gg-link" href="#p1080" onclick="return changeColor(this);"></a>答，對也。此以下雜記也。今文君射則為下。</span>
<p class="strong" id="p1081"><a class="gg-link" href="#p1081" onclick="return changeColor(this);"></a>君樂作而后就物。君，袒朱襦以射。</p>
<span class="zhushi" id="p1082"><a class="gg-link" href="#p1082" onclick="return changeColor(this);"></a>君尊。</span>
<p class="strong" id="p1083"><a class="gg-link" href="#p1083" onclick="return changeColor(this);"></a>小臣以巾執矢以授。</p>
<span class="zhushi" id="p1084"><a class="gg-link" href="#p1084" onclick="return changeColor(this);"></a>君尊，不搢矢，不挾矢，授之稍屬。</span>
<p class="strong" id="p1085"><a class="gg-link" href="#p1085" onclick="return changeColor(this);"></a>若飲君，如燕則夾爵。</p>
<span class="zhushi" id="p1086"><a class="gg-link" href="#p1086" onclick="return changeColor(this);"></a>謂君在不勝之黨也。賓飲君如燕，賓媵觚于公之禮則夾爵。夾爵者，君既卒爵，復自飲。</span>
<p class="strong" id="p1087"><a class="gg-link" href="#p1087" onclick="return changeColor(this);"></a>君國中射，則皮樹中，以翿旌獲，白羽與朱羽糅；</p>
<span class="zhushi" id="p1088"><a class="gg-link" href="#p1088" onclick="return changeColor(this);"></a>國中，城中也。謂燕射也。皮樹，獸名。以翿旌獲，尚文德也。今文皮樹繁豎，糅為縚。古文無以。</span>
<span class="jianshu" id="p1089"><a class="gg-link" href="#p1089" onclick="return changeColor(this);"></a><span class="yinwen">疏</span>○注釋曰︰知城中是燕射者，以其下有賓射、大射，不在國，故國中是燕射，以其燕在寢故也。云「以翿旌獲，尚文德也」者，以其燕主歡心，故旌從不命之士，亦取尚文德之義。必知取尚文德者，以其以文德者舞文舞，羽舞也，以武德者舞武舞，干舞也。此既用羽，知取尚文德也。</span>
<p class="strong" id="p1090"><a class="gg-link" href="#p1090" onclick="return changeColor(this);"></a>於郊，則閭中，以旌獲；</p>
<span class="zhushi" id="p1091"><a class="gg-link" href="#p1091" onclick="return changeColor(this);"></a>於郊，謂大射也，大射於大學。<span class="shu-ming">王制</span>曰︰「小學在公宮之左，大學在郊。」閭，獸名，如驢一角；或曰如驢歧蹄。<span class="shu-ming">周書</span>曰︰北唐以閭。析羽為旌。</span>
<span class="jianshu" id="p1092"><a class="gg-link" href="#p1092" onclick="return changeColor(this);"></a><span class="yinwen">疏</span>「於郊」至「旌獲」。○注「於郊」至「為旌」。○釋曰︰知「於郊，謂大射也」者，案<span class="shu-ming">大射</span>云︰「公入<span class="shu-ming">驁</span>。」從外來入，此既言於郊，故知大射在郊也。云「大射於大學」者，據諸矦而言也。天子大射在虞庠國小，以其天子大學在國中，國小在郊。諸矦不得立大學在國，立大學在郊，故鄭引<span class="shu-ming">王製</span>「國小在公宮之左，大學在郊」，是殷法，諸矦用焉，故引為証。必知諸矦立大學在郊者，見<span class="shu-ming">詩‧魯頌</span>有泮宮。<span class="shu-ming">禮記</span>云︰「故魯人將有事於上帝，必先有事於泮宮。」鄭云︰「泮宮，郊之學也。」則<span class="shu-ming">詩</span>泮宮，此郊學是也。云「閭，獸名，如驢一角，或曰如驢歧蹄。<span class="shu-ming">周書</span>曰︰北唐以閭」者，歧蹄已上，<span class="shu-ming">山海經</span>文，<span class="shu-ming">周書</span>見於<span class="shu-ming">國語</span>也。</span>
<p class="strong" id="p1093"><a class="gg-link" href="#p1093" onclick="return changeColor(this);"></a>於竟，則虎中龍旜。</p>
<span class="zhushi" id="p1094"><a class="gg-link" href="#p1094" onclick="return changeColor(this);"></a>於竟，謂與鄰國君射也。畫龍於旜，尚文章也。通帛為旜。</span>
<span class="jianshu" id="p1095"><a class="gg-link" href="#p1095" onclick="return changeColor(this);"></a><span class="yinwen">疏</span>「於竟則虎中龍旃」。○注「於竟」至「為旃」。○釋曰︰與鄰國君射，則賓射也。以其君有送賓之事，因送則射。云「尚文章也」者，亦若翿旌也。云「通帛為旜」，<span class="shu-ming">司常</span>文，鄭注云︰「凡九旗之帛皆用絳。」則通帛者，正幅為絳，長尋曰旐，繫旐曰旆，通體皆用絳帛為之名旃。</span>
<p class="strong" id="p1096"><a class="gg-link" href="#p1096" onclick="return changeColor(this);"></a>大夫，兕中，各以其物獲。</p>
<span class="zhushi" id="p1097"><a class="gg-link" href="#p1097" onclick="return changeColor(this);"></a>兕，獸名，似牛一角。</span>
<span class="jianshu" id="p1098"><a class="gg-link" href="#p1098" onclick="return changeColor(this);"></a><span class="yinwen">疏</span>「大夫」至「物獲」。○注「兕，獸名，似牛一角」。○釋曰︰下有士，則此專據大夫為文。而云「各以其物」者，公、矦、伯大夫再命，子男之大夫一命，為卿大夫，刃數雖同，旒依命數不同，故云各。又下云士「翿旌以獲」，唯小國之州長不命者，則公矦之州長一命，有旌，亦入物中，則各內兼之矣，故云各。兕似牛一角，案<span class="shu-ming">爾雅</span>及<span class="shu-ming">山海經</span>知之。</span>
<p class="strong" id="p1099"><a class="gg-link" href="#p1099" onclick="return changeColor(this);"></a>士，鹿中，翿旌以獲。</p>
<span class="zhushi" id="p1100"><a class="gg-link" href="#p1100" onclick="return changeColor(this);"></a>謂小國之州長也。用翿為旌以獲，無物也。古文無以獲。</span>
<p class="strong" id="p1101"><a class="gg-link" href="#p1101" onclick="return changeColor(this);"></a>唯君有射于國中，其餘否。</p>
<span class="zhushi" id="p1102"><a class="gg-link" href="#p1102" onclick="return changeColor(this);"></a>臣不習武事於君側也。古文「有」作「又」，今文無「其餘否」。</span>
<span class="jianshu" id="p1103"><a class="gg-link" href="#p1103" onclick="return changeColor(this);"></a><span class="yinwen">疏</span>「唯君」至「餘否」。○注「臣不」至「餘否」。○釋曰︰天子、諸矦皆燕射在國。又天子賓射在朝，亦在國。大夫、士燕射、賓射不在國。大夫又得行大射，雖無郊學，亦不得在國。是以孔子為鄉射，射於矍相之圃，是其一隅。若然，此鄉射亦不在國，射亦宜在國外，故記人於此見之也。</span>
<p class="strong" id="p1104"><a class="gg-link" href="#p1104" onclick="return changeColor(this);"></a>君在，大夫射則肉袒。</p>
<span class="zhushi" id="p1105"><a class="gg-link" href="#p1105" onclick="return changeColor(this);"></a>不袒纁襦，厭於君也。今文無射。</span>
<span class="jianshu" id="p1106"><a class="gg-link" href="#p1106" onclick="return changeColor(this);"></a><span class="yinwen">疏</span>「君在」至「肉袒」。○注「不袒」至「於君」。○釋曰︰上云大夫與士射袒纁襦，今與君射為厭，與士同，故肉袒也。</span>
</div></body></html>